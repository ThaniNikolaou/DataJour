site,url,section,title,date,full_text,datetime
https://www.news.gr,https://www.news.gr/politikh/article/3341251/i-efi-achtsioglou-anakinose-tin-ipopsifiotita-tis-gia-tin-igesia-tou-siriza-dite-oli-ti-dilosi-tis.html,Πολιτική,Η Έφη Αχτσιόγλου ανακοίνωσε την υποψηφιότητα της για την ηγεσία του ΣΥΡΙΖΑ – Δείτε όλη τη δήλωση της,12/07/2023,"Η Έφη Αχτσιόγλου ανακοίνωσε σήμερα την υποψηφιότητά της για πρόεδρος του ΣΥΡΙΖΑ – Προοδευτική Συμμαχία στο περιστύλιο του Ωδείου Αθηνών. «Η υποψηφιότητά μου για τη θέση της προέδρου του ΣΥΡΙΖΑ δεν αφορά μόνο τον ΣΥΡΙΖΑ. Αφορά την Ελλάδα, αφορά την κοινωνία, την Αριστερά και τα κινήματα της νέας εποχής, την πάγια και κοινή μας επιδίωξη το κοινωνικό ζήτημα να βρεθεί στο επίκεντρο των συζητήσεων στην Ευρώπη», τόνισε, μεταξύ άλλων. Η κ. Αχτσιόγλου απηύθυνε κάλεσμα «να αποτιμήσουμε με ψυχραιμία τις αιτίες του αποτελέσματος να εργαστούμε αποτελεσματικά με επιμονή», αναφερόμενη στο εκλογικό αποτέλεσμα για τον ΣΥΡΙΖΑ, ενώ κάλεσε επίσης «να συγκροτήσουμε μια νέα κοινή ταυτότητα, να διαμορφώσουμε μια νέα πολιτική παράδοση».  «Για μας δεν υπάρχει δίλημμα προς την Αριστερά ή προς το κέντρο. Εμείς είμαστε με τους πολλούς. Θέλουμε σήμερα να είμαστε η δύναμη της δημιουργικής αντιπολίτευσης ώστε να γίνουμε αύριο η ρεαλιστική διακυβέρνηση υπέρ των πολλών», συνέχισε. «Υπάρχουν δυνατότητες, πολλοί έχουνε απογοητευτεί όμως η προσδοκία είναι ζωντανή», τόνισε ακόμη η Έφη Αχτσιόγλου.  Η βουλευτής του Β2 Δυτικού Τομέα Αθηνών και πρώην υπουργός του ΣΥΡΙΖΑ, η οποία φαντάζει ως το φαβορί για την προεδρία, προέρχεται από την εσωκομματική τάση «6 συν 6» (δηλαδή από στελέχη της γενιάς των 40αρηδων του ΣΥΡΙΖΑ), ενώ υποστηρίζεται επίσης τόσο από στελέχη της «Ομπρέλας» όσο και από την πτέρυγα των «προεδρικών», όσων δηλαδή βρίσκονταν κοντά στον Αλέξη Τσίπρα.    Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-12
https://www.news.gr,https://www.news.gr/politikh/article/3341140/pappas-prepi-na-anagnorisoume-oti-den-chriazotan-i-iperforologisi-tis-meseas-taxis-oso-imastan-kivernisi.html,Πολιτική,Παππάς: Πρέπει να αναγνωρίσουμε ότι δεν χρειαζόταν η υπερφορολόγηση της μεσαίας τάξης όσο ήμασταν κυβέρνηση,12/07/2023,"«Πρέπει να αναγνωρίσουμε ότι πληγώσαμε τη μεσαία τάξη όσο ήμασταν κυβέρνηση. Και την πληγώσαμε σημαντικά. Συν τοις άλλοις, δεν αναγνωρίσαμε ότι τα 37 δισεκατομμύρια ευρώ που μαζέψαμε, ήταν ή άλλη όψη μιας υπερφορολόγησης. Θα έχουμε κάνει ένα τεράστιο σφάλμα αν δεν το αναγνωρίσουμε. Τα 37 δισεκατομμύρια ευρώ μαζεύονται με φόρους, δεν θα πάθαινε κανένας τίποτα εάν ήταν 30» τόνισε ο βουλευτής του ΣΥΡΙΖΑ – Προοδευτική Συμμαχία και πρώην υπουργός Νίκος Παππάς μιλώντας σήμερα στην πρωινή εκπομπή του OPEN με τον Δημήτρη Καμπουράκη και τον Παναγιώτη Στάθη. Αναφορικά με το ενδεχόμενο υποψηφιότητάς του για την ηγεσία του ΣΥΡΙΖΑ, ο κ. Παππάς παρέπεμψε στα όργανα του κόμματος. «Εδώ ήρθαμε να τα πούμε όλα, εκτός από αυτά που πρέπει να ειπωθούν στα όργανά μας. Είναι το ενδεδειγμένο, και αυτό σε ό,τι με αφορά θα πράξω. Η συζήτηση έχει ανοίξει, είμαστε κόμμα με δημοκρατικές διαδικασίες. Θεωρώ ότι η συλλογική μας λειτουργία έχει δώσει ένα βηματισμό σοβαρό, έχουμε λύσει τα θέματα της Κοινοβουλευτικής Ομάδας, είχαμε μια συγκροτημένη κοινοβουλευτική παρουσία. Και έχουμε κάθε δυνατότητα αυτή η διαδικασία να είναι μια διαδικασία που θα σηματοδοτήσει μια ανάκαμψη, θα βοηθήσει να έχουμε σοβαρή συμμετοχή στην εκλογή νέας ηγεσίας και θα δώσει το στίγμα για το που θέλουμε να πάμε» δήλωσε χαρακτηριστικά, αποφεύγοντας να απαντήσει ανοικτά για το εάν θα είναι τελικά και υποψήφιος για την προεδρία του κόμματος της αξιωματικής αντιπολίτευσης.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-12
https://www.news.gr,https://www.news.gr/politikh/article/3340773/siriza-klidose-ke-i-ipopsifiotita-tsakalotou-gia-tin-igesia-tou-kommatos.html,Πολιτική,ΣΥΡΙΖΑ: «Κλείδωσε» και η υποψηφιότητα Τσακαλώτου για την ηγεσία του κόμματος,11/07/2023,"Εξελίξεις υπάρχουν στον ΣΥΡΙΖΑ μετά την παραίτηση του Αλέξη Τσίπρα, με την Έφη Αχτσιόγλου να ανακοινώνει αύριο στις 12:30 το μεσημέρι την υποψηφιότητά της για την προεδρία του κόμματος στο περιστύλιο του Ωδείου Αθηνών, ενώ την ίδια ώρα και ο Ευκλείδης Τσακαλώτος φέρεται να ανακοινώνει την υποψηφιότητά του την ερχόμενη Παρασκευή στις 2:00 το μεσημέρι στου Ψυρρή. Εκεί ο πρώην υπουργός Οικονομικών αναμένεται να ανακοινώσει και επίσημα την υποψηφιότητά του για την θέση του προέδρου του κόμματος της αξιωματικής αντιπολίτευσης. Σχεδόν σίγουρη θεωρείται και η υποψηφιότητα του Νίκου Παππά, ο οποίος φαίνεται πως έχει ήδη ενημερώσει τους συντρόφους του από την «Κίνηση Μελών» για την απόφασή του αυτή και αναμένεται να ανακοινώσει την υποψηφιότητά του το ερχόμενο Σάββατο στην Κεντρική Επιτροπή. Κλειστά κρατούν ακόμη τα χαρτιά τους ο Παύλος Πολάκης και η Ρένα Δούρου. Σε ότι αφορά το χρόνο εκλογής του νέου προέδρου, υπενθυμίζεται ότι στη κρίσιμη συνεδρίαση της Δευτέρας επικυρώθηκε η απόφαση που είχε ληφθεί στην προηγούμενη συνεδρίαση της Πολιτικής Γραμματείας και αφορά την πραγματοποίηση του Διαρκούς Συνεδρίου στις 25-26 Αυγούστου και την εκλογή προέδρου εντός του πρώτου δεκαημέρου του Σεπτέμβρη.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-11
https://www.news.gr,https://www.news.gr/politikh/article/3340417/dionisis-kalamatianos-afto-pou-prepi-na-sizitame-ine-i-enischisi-tou-dimosiou-panepistimiou.html,Πολιτική,Διονύσης Καλαματιανός: Αυτό που πρέπει να συζητάμε είναι η ενίσχυση του δημόσιου πανεπιστημίου,11/07/2023,"«Είμαστε υπέρ του δημόσιου πανεπιστημίου, της δημόσιας και δωρεάν εκπαίδευσης που είναι μία κοινωνική και δημοκρατική κατάκτηση. Επομένως, αυτό που θα έπρεπε να συζητάμε είναι η ενίσχυση του δημόσιου πανεπιστημίου με πόρους και επιστημονικό προσωπικό και όχι η δημιουργία ιδιωτικών πανεπιστημίων», τόνισε ο γραμματέας της Κοινοβουλευτικής Ομάδας του ΣΥΡΙΖΑ-ΠΣ Διονύσης Καλαματιανός, μιλώντας στο Mega. Προσέθεσε ότι αυτή τη στιγμή, δεν πληρώνονται καθηγητές στα πανεπιστήμια επειδή δεν έχει ξεκινήσει ακόμα το σχετικό πρόγραμμα ΕΣΠΑ. Υπογράμμισε πως η παιδεία και ειδικά η τριτοβάθμια εκπαίδευση είναι δικαίωμα, συνδέεται με την κοινωνική κινητικότητα και δεν πρέπει να γίνει προνόμιο για λίγους με την καταβολή διδάκτρων. «Πρόκειται για μια θέση που πιστεύω είναι υπέρ των μεσαίων και χαμηλών στρωμάτων. Εξάλλου, από τη δεκαετία του '80 το δημόσιο πανεπιστήμιο έπαιξε ιδιαίτερο ρόλο στην ενδυνάμωση της κοινωνικής συνοχής και εξέλιξης. Οφείλουμε, λοιπόν, να το ενισχύσουμε και να το κάνουμε ακόμα καλύτερο», τόνισε. Όσον αφορά στο ζήτημα του υψηλού κόστους των ακτοπλοϊκών εισιτηρίων, ο Καλαματιανός δήλωσε ότι η κυβέρνηση έπρεπε να είχε δράσει προληπτικά, γιατί οι πολίτες έχουν προγραμματίσει τα καλοκαιρινά ταξίδια τους τουλάχιστον από τον Απρίλιο, «όμως και στα ακτοπλοϊκά εισιτήρια, η κυβέρνηση λειτουργεί όπως λειτουργεί συνολικά στο θέμα των παρόχων ενέργειας και των διυλιστηρίων. Αδιαφορεί για την ακρίβεια». Είπε ότι θα πρέπει «οι κυβερνώντες να εξηγήσουν πώς είναι δυνατό να πέφτει η τιμή του πετρελαίου και των καυσίμων συνολικά και οι ακτοπλοϊκές εταιρείες να ανεβάζουν ή έστω να κρατούν σταθερές τις τιμές των ακτοπλοϊκών εισιτηρίων». Τόνισε ότι «η Πολιτεία έχει τα κατάλληλα εργαλεία ώστε να πιέσει για να πέσουν οι τιμές. Πρέπει το κράτος να προστατέψει τα συμφέροντα των επιβατών». Ως χαρακτηριστικό παράδειγμα ανέφερε το μεταφορικό ισοδύναμο. «Εμείς ως κυβέρνηση, μαζί με τον Νεκτάριο Σαντορινιό στο Υπουργείο Ναυτιλίας είχαμε θεσμοθετήσει το μεταφορικό ισοδύναμο, που αναγνωρίζει ότι οι κάτοικοι των νησιών και οι επιχειρήσεις αντιμετωπίζουν ιδιαίτερες συνθήκες, άρα χρειάζονται μια ειδική αντιμετώπιση. Το μεταφορικό ισοδύναμο ήταν ακριβώς ένα μέτρο που πρόσφερε ανακούφιση». Προσέθεσε ότι «η κυβέρνηση εδώ και τέσσερα χρόνια το έχει αφήσει να ατονήσει και οι νησιώτες επιβάτες και οι επιχειρήσεις έχουν πρόβλημα. Όφειλε, λοιπόν η σημερινή κυβέρνηση να είχε αναλάβει πρωτοβουλίες προς όφελος των επιβατών, των πολιτών».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-11
https://www.news.gr,https://www.news.gr/politikh/article/3340293/kalpakis-i-kivernisi-den-dichni-tin-politiki-voulisi-na-paremvi-drastika-gia-tis-times-ton-aktoploikon-isitirion.html,Πολιτική,Καλπάκης: Η κυβέρνηση δεν δείχνει την πολιτική βούληση να παρέμβει δραστικά για τις τιμές των ακτοπλοϊκών εισιτηρίων,11/07/2023,"«Βρισκόμαστε ήδη στην καρδιά του καλοκαιριού και μόλις τώρα η κυβέρνηση της ΝΔ θυμήθηκε να ασχοληθεί με τις απαγορευτικές τιμές των ακτοπλοϊκών εισιτηρίων», αναφέρει σε δήλωση του ο εκπρόσωπος Τύπου του ΣΥΡΙΖΑ ΠΣ, Στέργιος Καλπάκης. Προσθέτει ότι όμως η κυβέρνηση «δηλώνει ""ενοχλημένη"" και κάνει παραινέσεις, χωρίς να δείχνει την πολιτική βούληση να παρέμβει δραστικά και με σχέδιο. Καθώς την ώρα που οι τιμές των καυσίμων έχουν πέσει 45%, οι τιμές των εισιτηρίων παραμένουν στα ύψη». «Ελπίζουμε τουλάχιστον», σχολιάζει, «μετά την συνάντηση με τους ακτοπλόους, να μην μας πουν τα κυβερνητικά στελέχη ότι ""αντάλλαζαν μπινελίκια"" όπως με τους τραπεζίτες...».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-11
https://www.news.gr,https://www.news.gr/politikh/article/3339891/tin-tetarti-anakinoni-i-efi-achtsioglou-tin-ipopsifiotita-tis-gia-tin-igesia-tou-siriza.html,Πολιτική,Την Τετάρτη ανακοινώνει η Έφη Αχτσιόγλου την υποψηφιότητά της για την ηγεσία του ΣΥΡΙΖΑ,11/07/2023,"Αύριο, Τετάρτη αναμένεται η ανακοίνωση της υποψηφιότητας της Έφης Αχτσιόγλου για την ηγεσία του ΣΥΡΙΖΑ– Προοδευτική Συμμαχία, ενόψει της κρίσιμης συνεδρίασης της Κεντρικής Επιτροπής που κόμματος της αξιωματικής αντιπολίτευσης που θα διεξαχθεί το Σαββατοκύριακο. Αυτή τη στιγμή η βουλευτής του Β2 Δυτικού Τομέα Αθηνών φαντάζει ως το φαβορί για την προεδρία και η ίδια φρόντισε κατά τη διάρκεια της συζήτησης στη Βουλή επί των προγραμματικών δηλώσεων της κυβέρνησης να κάνει ηγετική εμφάνιση. Προέβαινε συνεχώς σε ευθείες αναφορές στο πρόσωπο του πρωθυπουργού Κυριάκου Μητσοτάκη θέλοντας ταυτόχρονα να φανεί συναινετική στο εσωτερικό του κόμματός της. Την ίδια ώρα μένει να ξεκαθαριστεί ποιοι θα είναι αντίπαλοί της στην διεκδίκηση του θώκου, κάτι που θα φανεί και από τον χρόνο διεξαγωγής των εσωκομματικών εκλογών. Βάσει της συζήτησης που έγινε χθες στην Πολιτική Γραμματεία ο οδικός χάρτης των επόμενων κινήσεων προβλέπει διαρκές συνέδριο τέλη Αυγούστου με την υπάρχουσα σύνθεση και εκλογή προέδρου το χρονικό διάστημα 3 έως 10 Σεπτεμβρίου (ώστε στη ΔΕΘ το κόμμα να πάει στη συμπρωτεύουσα με νέο αρχηγό) και διεξαγωγή τακτικού συνεδρίου στα μέσα Νοεμβρίου. Το συγκεκριμένο χρονοδιάγραμμα πάντως για να ισχύσει θα πρέπει να επικυρωθεί και από την Κεντρική Επιτροπή που θα συνεδριάσει όπως προαναφέραμε το Σαββατοκύριακο. Άξιο μνείας είναι το γεγονός ότι ο Νίκος Παππάς, που θα κατέλθει κατά πάσα πιθανότητα και αυτός ως υποψήφιος εκπροσωπώντας την ομάδα των επονομαζόμενων «προεδρικών» (όσων δηλαδή βρίσκονταν κοντά στον Αλέξη Τσίπρα), πρότεινε οι εκλογές να γίνουν στις 24 Σεπτεμβρίου ο Α’ γύρος (δηλαδή μετά τη ΔΕΘ) και την 1η Οκτωβρίου (μια εβδομάδα πριν τις αυτοδιοικητικές εκλογές) ο Β’ γύρος μεταξύ των δύο πρώτων που θα έχουν αναδειχθεί στην ψηφοφορία. Την ίδια ώρα ο Χρήστος Σπίρτζης προτείνει οι εσωκομματικές εκλογές να διεξαχθούν τον Νοέμβριο, μετά δηλαδή τις αυτοδιοικητικές εκλογές, κάτι που δεν βρίσκει αντίθετο τον Παύλο Πολάκη που μπορεί επίσης να είναι υποψήφιος για την προεδρία. Οι πιθανότητες να εκλεγεί δεν είναι με το μέρος του, ωστόσο εάν κατέλθει να δοκιμάσει να μετρήσει τις δυνάμεις του και να έχει πλασαριστεί σε μια καλύτερη θέση στο κόμμα στην μετά-Τσίπρα εποχή. Από την πλευρά του ο Διονύσης Τεμπονέρας έχει καταθέσει στην Πολιτική Γραμματεία εδώ και μέρες πρόταση, ζητώντας έκτακτο συνέδριο και εκλογή προέδρου του ΣΥΡΙΖΑ, μετά τις αυτοδιοικητικές εκλογές του Οκτωβρίου. Ξεκαθαρίζει παράλληλα πως ο ίδιος δεν θα θέσει υποψηφιότητα, αν και υπήρχαν σενάρια που τον έφεραν να το καλοσκέφτεται.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-11
https://www.news.gr,https://www.news.gr/politikh/article/3339425/sokratis-famellos-o-plouralismos-den-ine-kakos-i-ipopsifiotites-na-sindethoun-me-politikes-protasis.html,Πολιτική,"Σωκράτης Φάμελλος: Ο πλουραλισμός δεν είναι κακός, οι υποψηφιότητες να συνδεθούν με πολιτικές προτάσεις",10/07/2023,"«Το κρίσιμο πολιτικό ζήτημα είναι να μην έχουμε μόνο επιλογή προσώπου για την ηγεσία, αλλά ένα δυνατό κόμμα γειωμένο στη κοινωνία και μία συνολική πολιτική πρόταση και παράλληλα να κάνουμε τις απαραίτητες αλλαγές και να διορθώσουμε λάθη και παραλείψεις», ανέφερε ο πρόεδρος της Κοινοβουλευτικής Ομάδας του ΣΥΡΙΖΑ-ΠΣ, Σωκράτης Φάμελλος σε συνέντευξή του στη τηλεόραση του ALPHA αναφερόμενος στις διαδικασίες που έχουν ανοίξει στο κόμμα μετά την παραίτηση του Αλέξη Τσίπρα. Σε σχέση με τον αριθμό των υποψηφιοτήτων που ενδεχομένως υπάρξουν ανέφερε ότι ο «αν και στο παρελθόν είχε υπάρξει μόνο μία υποψηφιότητα του Αλέξης Τσίπρα, εντούτοις ο πλουραλισμός δεν είναι κακός, ωστόσο το σημαντικό είναι να συνδέσουμε τις υποψηφιότητες με τις προτάσεις με την επόμενη ημέρα του ΣΥΡΙΖΑ. Όσον αφορά το χρονοδιάγραμμα για την εκλογή αρχηγού και την διεξαγωγή του Συνεδρίου ο κ. Φάμελλος είπε ότι «Θα αποφασίσει η Κεντρική Επιτροπή που θα συνέλθει το Σαββατοκύριακο». Σημείωσε ακόμη ότι «Μετά το σοκ της αποχώρησης Τσίπρα, γρήγορα ο ΣΥΡΙΖΑ ολοκλήρωσε τις διαδικασίες που θα οδηγήσουν σε προτάσεις για την ηγεσία. Η Κεντρική Επιτροπή θα αποφασίσει το χρονοδιάγραμμα για τις υποψηφιότητες. Αυτό που απαιτείται και το επιδεικνύουν όλοι είναι σοβαρότητα και σεμνότητα. Πρέπει να σεβαστούμε την αγωνία του κόσμου και το διακύβευμα της εκλογής». Ο κ. Φάμελλος απέφυγε να αποκλείσει το ενδεχόμενο να είναι ο ίδιος υποψήφιος. Στην σχετική ερώτηση απάντησε: «Και εγώ και το προεδρείο της Κοινοβουλευτικής Ομάδας αναλάβαμε ένα δύσκολο έργο να εκπροσωπήσουμε το κόμμα στις Προγραμματικές Δηλώσεις και να πάρουμε αποφάσεις για την κοινοβουλευτική λειτουργία. Θέλω να σεβαστώ την εντολή αυτή και να μην την εμπλέξω με προσωπική επιδίωξη. Δεν εμπλέκω τον ρόλο μου με προσωπικές επιδιώξεις». Αναφερόμενος στον Αλέξη Τσίπρα είπε: «Ο Αλέξης Τσίπρας είναι σημαντικό πολιτικό κεφάλαιο για την Ελλάδα, δεν πρέπει να πάει χαμένο, επιπλέον απόδειξη είναι και ο τρόπος που αποχώρησε για να ανοίξει ο δρόμος στον ΣΥΡΙΖΑ. Όσο για τον ρόλο του ο ίδιος θα επιλέξει. Δεν θα φύγει από αυτό τον αγώνα. Εμείς συμμετέχουμε για ιδέες και όχι για καρέκλες. Ο Αλέξης Τσίπρας δεν μπορεί να μην έχει πολιτικές απόψεις. Μπορεί να μην έχει καθημερινή παρουσία αλλά δεν νομίζω ότι μπορεί να αποστρατευθεί σε αυτή την ηλικία». Σε ερώτηση για τις εκλογές στην Τοπική Αυτοδιοίκηση ο κ. Φάμελλος απάντησε: «Για τον ΣΥΡΙΖΑ δεν είναι σωστό να έχουμε κομματικούς υποψηφίους. Βεβαίως θα υποστηρίξουμε υποψηφίους σε κάποιες μεγάλες πόλεις και κάποια αυτοδιοικητικά σχήματα. Το θέμα είναι όμως αν θα έχουμε αυτοδιοίκηση». Ανοικτό άφησε και το θέμα της πρότασης στον δήμο της Αθήνας και τι θα γίνει με την υποψηφιότητα του μπασκετμπολίστα Νίκου Παππά. «Δεν γνωρίζω να υπάρχει εξέλιξη στην συζήτηση για τον Νίκο Παππά, συζητάμε και νέες προτάσεις», ανέφερε χαρακτηριστικά. Αναφέρθηκε στην συνάντηση Μητσοτάκη - Ερντογάν λέγοντας: «Είναι κρίσιμη συνάντηση την παρακολουθούμε με προσοχή, είδαμε με ανησυχία τις δηλώσεις του Αμερικανού προέδρου Μπάιντεν. Η λύση για τα ζητήματα δεν είναι ένα κυνήγι εξοπλισμών στην γειτονιά μας. Πρέπει να υπάρχουν ξεκάθαροι κανόνες. Η Τουρκία να κάτσει στο τραπέζι των διαπραγματεύσεων με σύνεση χωρίς εντάσεις. Τι θα ζητάγαμε; Να υπάρχει δέσμευση από την Τουρκία για ύφεση χωρίς εντάσεις». Κλείνοντας ο κ. Φάμελλος υπογράμμισε ότι ο ΣΥΡΙΖΑ έχει επιστρέψει με τρία βασικά στοιχεία, την αντιπολίτευση προς όφελος της κοινωνίας, τον σχεδιασμό μίας συνολικής πρότασης για την επόμενη ημέρα και έγνοια και ενδιαφέρον για τα ζητήματα της κοινωνίας και του κράτους δικαίου.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-10
https://www.news.gr,https://www.news.gr/politikh/article/3339448/siriza-klidosan-i-ipopsifiotites-achtsioglou-pappa-gia-tin-igesia.html,Πολιτική,ΣΥΡΙΖΑ: «Κλείδωσαν» οι υποψηφιότητες Αχτσιόγλου – Παππά για την ηγεσία,10/07/2023,"Δύο υποψηφιότητες έχουν «κλειδώσει» για την νέα ηγεσία του ΣΥΡΙΖΑ μετά την παραίτηση του Αλέξη Τσίπρα και ενώ βρίσκεται σε εξέλιξη η συνεδρίαση της Πολιτικής Γραμματείας του κόμματος. Σύμφωνα με τα όσα μετέδωσε το κεντρικό δελτίο ειδήσεων του ΣΚΑΪ, πρόκειται για την Έφη Αχτσιόγλου και τον Νίκο Παππά. Ο τελευταίος φαίνεται πως έχει ήδη ενημερώσει τους συντρόφους του από την «Κίνηση Μελών» για την απόφασή του αυτή και αναμένεται να ανακοινώσει την υποψηφιότητά του το ερχόμενο Σάββατο στην Κεντρική Επιτροπή. Από την άλλη, η Έφη Αχτσιόγλου αναμένεται να ανακοινώσει τις αποφάσεις της εντός της εβδομάδας, ψάχνοντας την κατάλληλη στιγμή, ενώ παράλληλα έχει ξεκινήσει τις επαφές με κορυφαία στελέχη του ΣΥΡΙΖΑ, όπως είναι ο Γιάννης Δραγασάκης, η Μαριλίζα Ξενογιαννακοπούλου και ο Γιάννης Ραγκούσης. Επίσης, αναμένεται να ανακοινώσουν τις προθέσεις τους δύο ακόμη στελέχη του κόμματος, ο Παύλος Πολάκης και ο Ευκλείδης Τσακαλώτος, τα ονόματα των οποίων παραμένουν στο τραπέζι.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-10
https://www.news.gr,https://www.news.gr/politikh/article/3339401/siriza-o-stergios-kalpakis-neos-ekprosopos-tipou-tou-kommatos.html,Πολιτική,ΣΥΡΙΖΑ: Ο Στέργιος Καλπάκης νέος εκπρόσωπος Τύπου του κόμματος,10/07/2023,"Ο Στέργιος Καλπάκης είναι ο νέος εκπρόσωπος Τύπου του ΣΥΡΙΖΑ, μετά την παραίτηση της Πόπης Τσαπανίδου, όπως αποφάσισε η Πολιτική Γραμματείας του κόμματος. Μέχρι τώρα ο Στέργιος Καλπάκης κατείχε τη θέση του αναπληρωτή εκπροσώπου Τύπου του ΣΥΡΙΖΑ. Ο νέος εκπρόσωπος Τύπου του κόμματος είναι 33 ετών, κατάγεται από τη Βέροια και προέρχεται από την ΔΗΜΑΡ. Είναι εκπαιδευτικός με μεταπτυχιακό στις Επιστήμες της Αγωγής. Τα ερευνητικά του ενδιαφέροντα επικεντρώνονται στην εμπλοκή των Τεχνολογιών Πληροφορίας και Επικοινωνίας στη διδασκαλία της Ιστορίας, με δημοσιεύσεις επιστημονικών άρθρων σε διεθνή περιοδικά. Έχει εργαστεί στον ιδιωτικό τομέα. Στο επίκεντρο της συνεδρίασης της Πολιτικής Γραμματείας βρέθηκε το χρονοδιάγραμμα των διαδικασιών για την εκλογή νέας ηγεσίας. Στη συνεδρίαση της Κεντρικής Επιτροπής το Σαββατοκύριακο 15 και 16 Ιουλίου θα κατατεθεί η εισήγηση της Πολιτικής Γραμματείας, που έχει ήδη ψηφιστεί και θα διαμορφωθεί η τελική της μορφή σε νέα συνεδρίαση της Πολιτικής Γραμματείας την Πέμπτη. Σύμφωνα με πηγές του ΣΥΡΙΖΑ, νέες προτάσεις ως προς το χρονοδιάγραμμα τέθηκαν από τον Παύλο Πολάκη, που πρότεινε τη μετατόπιση των διαδικασιών για το Νοέμβριο και από το Νίκο Παππά, προκειμένου να πάρουν μικρή παράταση. Επιπρόσθετα, ο πρόεδρος της Κοινοβουλευτικής Ομάδας του κόμματος, Σωκράτης Φάμελλος ενημέρωσε την Πολιτική Γραμματεία για την οργάνωση της κοινοβουλευτικής παρουσίας εν όψει των νομοθετικών πρωτοβουλιών της κυβέρνησης. Σύμφωνα με πηγές, αύριο το πρωί ο κ. Φάμελλος θα συναντηθεί με την υπουργό Εσωτερικών, Νίκη Κεραμέως και τον αναπληρωτή υπουργό, Θόδωρο Λιβάνιο, για το θέμα της ψήφου των αποδήμων. Όπως σημειώθηκε, ο κ. Φάμελος θα παρουσιάσει τους τρεις άξονες του ΣΥΡΙΖΑ για το εν λόγω θέμα. Επίσης, αύριο θα συνεδριάσει το προεδρείο της ΚΟ του ΣΥΡΙΖΑ για την στελέχωση των κοινοβουλευτικών επιτροπών και των τομέων ευθύνης. Τέλος, στη συνεδρίαση έγινε μια εκτενής συζήτηση για τους υποψήφιους περιφερειάρχες και δημάρχους. Το θέμα αυτό θα συζητηθεί και την Πέμπτη στη νέα συνεδρίαση της Πολιτικής Γραμματείας.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-10
https://www.news.gr,https://www.news.gr/politikh/article/3339036/siriza-xekinise-i-sinedriasi-tis-politikis-grammatias-gia-to-chronodiagramma-eklogis-neas-igesias.html,Πολιτική,ΣΥΡΙΖΑ: Σε εξέλιξη η συνεδρίαση της Πολιτικής Γραμματείας για το χρονοδιάγραμμα εκλογής νέας ηγεσίας,10/07/2023,"Σε εξέλιξη βρίσκεται αυτήν την ώρα η συνεδρίαση της Πολιτικής Γραμματείας του ΣΥΡΙΖΑ-ΠΣ.  Στο επίκεντρο της συνεδρίασης είναι το χρονοδιάγραμμα για την εκλογή νέας ηγεσίας ενόψει και της συνεδρίασης της Κεντρικής Επιτροπής το ερχόμενο Σάββατο και Κυριακή αλλά και οι επερχόμενες αυτοδιοικητικές εκλογές, μετέδωσε το ΑΠΕ ΜΠΕ.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-10
https://www.news.gr,https://www.news.gr/politikh/article/3338867/siriza-oligoria-georgiadi-schetika-me-tin-prostasia-ton-ergazomenon-apo-ton-kafsona.html,Πολιτική,ΣΥΡΙΖΑ: Ολιγωρία Γεωργιάδη σχετικά με την προστασία των εργαζομένων από τον καύσωνα,10/07/2023,"Για ολιγωρία του υπουργού Εργασίας, Άδωνι Γεωργιάδη, όσον αφορά στα μέτρα προστασίας των εργαζομένων «από τον καύσωνα», κάνει λόγο ο ΣΥΡΙΖΑ ΠΣ σε ανακοίνωσή του. «Πριν λίγες ημέρες, ένας ακόμη εργαζόμενος έχασε τη ζωή του εν ώρα εργασίας. Στα Ναυπηγεία Ελευσίνας, καρδιοπαθής, με συστάσεις να εργάζεται σε ελαφρές εργασίας, αφέθηκε να δουλεύει υπερωριακά, μεσημεριανές ώρες, κάτω από τον ήλιο», αναφέρει ο ΣΥΡΙΖΑ. Σχολιάζει πως «το τραγικό αυτό γεγονός δεν απασχόλησε καν τον -λαλίστατο κατά τα άλλα- υπουργό Εργασίας κ. Γεωργιάδη, ο οποίος μόλις σήμερα εδέησε να συγκαλέσει σύσκεψη για τα μέτρα προστασίας από τον καύσωνα, ενώ οι ειδικοί προειδοποιούν εδώ και πολλές ημέρες». «Η ολιγωρία είναι χαρακτηριστική», προσθέτει. Το κόμμα της αξιωματικής αντιπολίτευσης σημειώνει ότι «έστω και τώρα, πρέπει να ληφθούν όλα τα αναγκαία μέτρα που εισηγούνται οι ειδικοί και προτείνουν τα συνδικάτα». Υπογραμμίζει ότι «αν, όμως, οι σχετικές συστάσεις δεν συνοδεύονται από εντατικούς ελέγχους και αυστηρά πρόστιμα σε όσους παραβιάζουν την εργασιακή νομοθεσία, τότε θα είναι κενό γράμμα και οι εργαζόμενοι θα συνεχίσουν να μένουν απροστάτευτοι».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-10
https://www.news.gr,https://www.news.gr/politikh/article/3338605/kouloglou-gia-tin-epomeni-imera-tou-siriza-tha-ithela-mia-gineka-ke-enan-antra-stin-igesia.html,Πολιτική,Κούλογλου για την επόμενη ημέρα του ΣΥΡΙΖΑ: «Θα ήθελα μια γυναίκα και έναν άντρα στην ηγεσία»,10/07/2023,"Υπέρ του μοντέλου της διαρχίας στην ηγεσία του ΣΥΡΙΖΑ τάχθηκε ο ευρωβουλευτής του κόμματος, Στέλιος Κούλογλου. Μάλιστα τόνισε στον τηλεοπτικό σταθμό OPEN πως ο ΣΥΡΙΖΑ ήταν ένα κόμμα στις εκλογές «χωρίς καμιά στρατηγική, χωρίς καμιά τακτική». «Το βασικό κριτήριο επιλογής θα πρέπει να είναι η προϊστορία και οι ικανότητες κυβερνητικής διαχείρισης», τόνισε ο κύριος Κούλογλου αναφερόμενος στα στοιχεία του μελλοντικού προέδρου του ΣΥΡΙΖΑ. Μάλιστα, κατέθεσε και τη δική του πρόταση: «Είμαι υπέρ του μοντέλου της διαρχίας στον ΣΥΡΙΖΑ, ενός άντρα και μιας γυναίκας» και πρόσθεσε «πρέπει ο ΣΥΡΙΖΑ να μιλήσει για τα πραγματικά προβλήματα των μεσαίων στρωμάτων, με επεξεργασμένες προτάσεις». «Ολα τα κόμματα της Αριστεράς έχουν απομακρυνθεί από τις ανάγκες του κόσμου», συμπλήρωσε, αναφερόμενος συνολικά στα κόμματα της Ευρωπαϊκής Αριστεράς. Ηταν απαραίτητη η αποχώρηση του Αλέξη Τσίπρα και για τον ίδιο και για τον ΣΥΡΙΖΑ. Ο ΣΥΡΙΖΑ πρέπει να φύγει από τον “μπαμπά” Τσίπρα και να γίνει ένα σύγχρονο ευρωπαϊκό κόμμα», τόνισε ακολούθως. Τέλος, για την πορεία του ΣΥΡΙΖΑ: «Το 2019 ο ΣΥΡΙΖΑ θα έπρεπε να ξαναφτιαχτεί από την αρχή και να γίνει ένα μεγάλο κόμμα της κεντροαριστεράς. Να απλωθεί στην κοινωνία, να αποκτήσει ρίζες, έτσι ώστε να αντιμετωπίσει τις πιθανές θύελλες. Αυτό που εξήγγειλε ο Τσίπρας το 2019 δεν έγινε ποτέ».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-10
https://www.news.gr,https://www.news.gr/politikh/article/3336933/siriza-choris-schedio-i-kivernisi-apenanti-sto-energiako-kostos.html,Πολιτική,ΣΥΡΙΖΑ: «Χωρίς σχέδιο η κυβέρνηση απέναντι στο ενεργειακό κόστος»,07/07/2023,"Κριτική στον υπουργό Περιβάλλοντος και Ενέργειας, Θεόδωρο Σκυλακάκη, ασκεί ο ΣΥΡΙΖΑ με ανακοίνωσή του, στην οποία αναφέρει ότι «ομολόγησε σήμερα στη Βουλή, ότι η κυβέρνηση δεν έχει κανένα σχέδιο για την στήριξη της κοινωνίας μετά την παύση των επιδοτήσεων στο ηλεκτρικό ρεύμα, ενόψει αυξημένων τιμών το χειμώνα». Ο ΣΥΡΙΖΑ κατηγορεί την κυβέρνηση, ότι «αφού επί δύο σχεδόν χρόνια η κυβέρνηση της ΝΔ επιδοτεί την αισχροκέρδεια στην ενέργεια με χρήματα των ίδιων των καταναλωτών και των φορολογούμενων, σήμερα έρχεται αντιμέτωπη με τα αδιέξοδα που η ίδια δημιούργησε» και προσθέτει: «Όταν ο ΣΥΡΙΖΑ-ΠΣ τόνιζε την ανάγκη για ρυθμιστικές παρεμβάσεις στην αγορά ενέργειας, που θα μείωναν το κόστος στην πηγή, η κυβέρνηση της ΝΔ προχωρούσε στην ιδιωτικοποίηση της ΔΕΗ, στην πρόσδεση της χώρας στο φυσικό αέριο, και οργάνωνε ένα πάρτι δισεκατομμυρίων ευρώ σε υπερκέρδη». Κλείνοντας υποστηρίζει πως «μόνη λύση για να μην μείνει απροστάτευτη η κοινωνία απέναντι στο ενεργειακό κόστος είναι η ανάκτηση του δημοσίου χαρακτήρα της ΔΕΗ, η θέσπιση ανώτατου συντελεστή κέρδους και η φορολόγηση των υπερκερδών» και προσθέτει: «Γι' αυτά θα παλεύει καθημερινά ο ΣΥΡΙΖΑ-Προοδευτική Συμμαχία μαζί με την κοινωνία».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-07
https://www.news.gr,https://www.news.gr/politikh/article/3336283/vitsas-tin-proti-fora-tha-psifiso-tsakaloto-ke-i-efi-achtsioglou-ine-poli-kali.html,Πολιτική,Βίτσας: Την πρώτη φορά θα ψηφίσω Τσακαλώτο – Και η Έφη Αχτσιόγλου είναι πολύ καλή,07/07/2023,"Για τις εξελίξεις στον ΣΥΡΙΖΑ μίλησε ο πρώην υπουργός Δημήτρης Βίτσας, απαντώντας στην ερώτηση για τον ποιο προτιμά ως πρόεδρο του κόμματος. Στην ερώτηση για το ποιος μπορεί να «κρατήσει» το κόμμα μεταξύ Τσακαλώτου και Αχτσιόγλου ο κ. Βίτσας απάντησε πως «όλα τα λουλούδια πρέπει να ανθίζουν», προσθέτοντας πως έχει βαρύνουσα σημασία και η γνώμη του Αλέξη Τσίπρα αφού δηλωθούν οι υποψήφιοι. Όσον αφορά την επόμενη μέρα του κόμματος, υπογράμμισε πως ο ίδιος θα ήθελε να είναι ένα κόμμα «αντικειμενικά πολυτασσικό», συμπληρώνοντας ότι υπάρχει δυνατότητα συνεργασίας με το ΠΑΣΟΚ αρκεί όπως είπε «να το θέλει και το ίδιο».   Για την παραίτηση της Πόπης Τσαπανίδου από τη θέση της εκπροσώπου τύπου του κόμματος, ο κ. Βίτσας ανέφερε ότι ήταν «λογικό, δεν είναι δίκαιο να φορτώνουμε στην Τσαπανίδου και το παραμικρό γραμμάριο της ήττας».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-07
https://www.news.gr,https://www.news.gr/politikh/article/3336038/siriza-paretithike-apo-ekprosopos-tipou-i-popi-tsapanidou.html,Πολιτική,ΣΥΡΙΖΑ: Παραιτήθηκε από εκπρόσωπος Τύπου η Πόπη Τσαπανίδου,06/07/2023,"Την παραίτησή της από εκπρόσωπος Τύπου του ΣΥΡΙΖΑ υπέβαλε η Πόπη Τσαπανίδου. Σύμφωνα με πληροφορίες που επικαλείται ο ΣΚΑΪ, στην Κουμουνδούρου αναζητούν ήδη αντικαταστάτη για τη θέση του εκπροσώπου, καθώς η προβολή των θέσεων του κόμματος θεωρείται κομβικής σημασίας. Η κ. Τσαπανίδου μετά τις εκλογές της 25ης Ιουνίου, είχε περιορίσει στο ελάχιστο τις παρουσίες και τις τοποθετήσεις της, γεγονός που είχε γίνει αισθητό, τόσο από στελέχη του ΣΥΡΙΖΑ, όσο και απο τους πολιτικούς αντιπάλους.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-06
https://www.news.gr,https://www.news.gr/politikh/article/3335908/famellos-o-siriza-ine-to-pragmatiko-empodio-sta-schedia-mitsotaki-ke-o-pilonas-proodeftikis-diexodou.html,Πολιτική,Φάμελλος: Ο ΣΥΡΙΖΑ είναι το πραγματικό εμπόδιο στα σχέδια Μητσοτάκη και ο πυλώνας προοδευτικής διεξόδου,06/07/2023,"«Ο Αλέξης Τσίπρας ήταν αυτός που έβγαλε την Ελλάδα από το τούνελ της επιτροπείας και της χρεοκοπίας τον Αύγουστο το 2010…, στη διακυβέρνηση Τσίπρα οφείλεται ότι σήμερα υπάρχει ελευθερία δημοσιονομικών επιλογών για την ελληνική κυβέρνηση», τόνισε ο πρόεδρος του ΣΥΡΙΖΑ ΠΣ, Σωκράτης Φάμελλος, στην ομιλία του κατά τη συζήτηση στη Βουλή επί των προγραμματικών δηλώσεων της κυβέρνησης. Υποστήριξε ότι ο ΣΥΡΙΖΑ βρέθηκε στο στόχαστρο όλων των πολιτικών δυνάμεων και του πολιτικο-οικονομικού συστήματος εξουσίας -«εκμεταλλευόμενοι και δικές μας αδυναμίες και καθυστερήσεις»-, «γιατί ξέρουν ότι ο ΣΥΡΙΖΑ ΠΣ είναι ο πραγματικός αντίπαλος του συστήματος εξουσίας, το εμπόδιο στα σχέδια της κυβέρνησης Μητσοτάκη, αλλά και ο πυλώνας της δημιουργίας μίας προοδευτικής διεξόδου για τη χώρα και την κοινωνία». Ευχαριστώντας εκ μέρους της ΚΟ τον Αλέξη Τσίπρα «για την προσφορά, το πολιτικό κεφάλαιο και τη μεγάλη παρακαταθήκη που κληροδοτεί στον ΣΥΡΙΖΑ ΠΣ αλλά και στην κοινωνία», ο κ. Φάμελλος τόνισε ότι ο ΣΥΡΙΖΑ θα ασκήσει τα καθήκοντα της αξιωματικής αντιπολίτευσης εν ονόματι όλου του λαού, με σοβαρότητα και τεκμηριωμένα μέσα και έξω από τη Βουλή. Σημείωσε, σύμφωνα με το ΑΠΕ ΜΠΕ, ότι ανεξάρτητα από το αποτέλεσμα των εκλογών, τα προβλήματα παραμένουν τα ίδια και πως ο κ. Μητσοτάκης «σήμερα υπόσχεται λύσεις σε προβλήματα που, είτε δημιούργησε η ίδια η κυβέρνηση, είτε δεν μπόρεσε να λύσει». Σχολίασε ότι το market pass και το youth pass δεν είναι λύση της ακρίβειας, αλλά αποδοχή της ακρίβειας. Αναφέρθηκε ειδικότερα σε: ακρίβεια, μισθούς, ελλείψεις και προβλήματα στο ΕΣΥ, ΕΚΑΒ, ενώ πρόσθεσε ότι παραμένουν η διόγκωση του δημοσίου χρέους, η αύξηση του ιδιωτικού χρέους, η μείωση του πραγματικού εισοδήματος, ο πολλαπλασιασμός του ισοζυγίου συναλλαγών. Τόνισε, ότι δεν άκουσε τίποτα από τον κ. Μητσοτάκη για το ζήτημα της προστασίας της πρώτης κατοικίας, που με τον πτωχευτικό της κυβέρνησης και το σχέδιο της για τις τράπεζες δημιουργεί πρόβλημα σε χιλιάδες πολίτες, όπως είπε. Σημείωσε ότι ο ΣΥΡΙΖΑ έχει απολύτως διαφορετική πολιτική πρόταση από τη ΝΔ, που βασίζεται στους εξής πυλώνες: Ισχυρή σύγχρονη καινοτόμο πολιτεία που δεν θα αφήνει τους πολίτες μόνους. Παραγωγική ανασυγκρότηση με συντεταγμένο σχέδιο για την οικονομία του πραγματικού προϊόντος, ώστε η ευημερία να αφορά μία πλουραλιστική αγορά και όχι διασπάθιση και μοίρασμα δημόσιου χρήματος για λίγους. Διασφάλιση πρόσβασης όλων των πολιτών στα βασικά δημόσια αγαθά (ενέργεια, νερό, Υγεία, Παιδεία, Πρόνοια, υγιές περιβάλλον). «Προφανώς πρέπει άμεσα να μεταφερθούν οι μετοχές της ΕΥΔΑΠ και της ΕΥΑΘ στο Δημόσιο, αλλά ο κ. Μητσοτάκης ήταν που δεν ψήφισε την τροπολογία που φέραμε λίγο πριν τις εκλογές», σχολίασε. Πρόσθεσε ότι η πολιτική του ΣΥΡΙΖΑ στηρίζεται στις αρχές της Δημοκρατίας, δικαιοσύνης, αλληλεγγύης, τόνισε ότι η πρόταση του ΣΥΡΙΖΑ έχει στο επίκεντρο το κοινωνικό κράτος, τη μείωση των ανισοτήτων, την υπεράσπιση της γνώσης και του πολιτισμού, τις ανάγκες των νέων ανθρώπων, τα δικαιώματα στην εργασία, την προστασία του περιβάλλοντος, την αποκέντρωση και την αυτοδιοίκηση.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-06
https://www.news.gr,https://www.news.gr/politikh/article/3335378/siriza-gia-sinentefxi-kammenou-den-echi-to-dikeoma-na-kataskevazi-senaria-epistimonikis-fantasias.html,Πολιτική,ΣΥΡΙΖΑ για συνέντευξη Καμμένου: Δεν έχει το δικαίωμα να κατασκευάζει σενάρια επιστημονικής φαντασίας,06/07/2023,"Απάντηση στη συνέντευξη Καμμένου στον ΑΝΤ1, στο οποίο ο πρόεδρος των ΑΝ.ΕΛ. κατηγόρησε τον Αλέξη Τσίπρα για τη Συμφωνία των Πρεσπών, αλλά και για την ατάκα πως «ο ΣΥΡΙΖΑ έχει τελειώσει», έδωσε η Κουμουνδούρου. Αναλυτικά η ανακοίνωση του ΣΥΡΙΖΑ: «Ο Πάνος Καμμένος έχει το δικαίωμα να δημοσιοποιεί τη δική του εκδοχή για τα γεγονότα του 2015 και τη Συμφωνία των Πρεσπών. Έχει επίσης το δικαίωμα να εμφανίζει τον εαυτό του ως αλάνθαστο πρωταγωνιστή και να κατηγορεί άλλους. Εκείνο που δεν έχει το δικαίωμα να κάνει είναι να κατασκευάζει σενάρια επιστημονικής φαντασίας. Να παραμορφώνει τα γεγονότα του χτες για να εξυπηρετήσει τις όποιες επιδιώξεις του σήμερα. Να επικαλείται ως γεγονότα δικές του κατασκευές. Και τελικά να μη δείχνει στοιχειώδη σεβασμό απέναντι στην αλήθεια για την πιο δύσκολη ιστορική περίοδο της Ελλάδας τα χρόνια της μεταπολίτευσης».    Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-06
https://www.news.gr,https://www.news.gr/politikh/article/3334580/siriza-ine-tragiko-en-eti-2023-anthropi-na-chanoun-ti-zoi-tous-avoithiti-perimenontas-ena-asthenoforo.html,Πολιτική,ΣΥΡΙΖΑ: Είναι τραγικό εν έτει 2023 άνθρωποι να χάνουν τη ζωή τους αβοήθητοι περιμένοντας ένα ασθενοφόρο,05/07/2023,"«Μία ημέρα μετά την επικοινωνιακή φιέστα του κ. Μητσοτάκη στο Υπουργείο Υγείας και λίγες ώρες μετά την έκδοση ΠΝΠ για στελέχωση του ΕΚΑΒ από την Πυροσβεστική, τις Ένοπλες Δυνάμεις και την Τοπική Αυτοδιοίκηση, έγινε γνωστό ότι ένας ακόμη συμπολίτης μας, αυτή τη φορά στο Περιστέρι, έχασε τη ζωή του περιμένοντας το ΕΚΑΒ», σημειώνει σε ανακοίνωσή του ο ΣΥΡΙΖΑ-ΠΣ. «Είναι τραγικό, εν έτει 2023, άνθρωποι να χάνουν τη ζωή τους αβοήθητοι περιμένοντας ένα ασθενοφόρο. Δεν υπάρχει καμία δικαιολογία, όταν η ΝΔ κυβερνά εδώ και τέσσερα χρόνια χωρίς δημοσιονομικούς περιορισμούς και έχοντας δαπανήσει δεκάδες δισεκατομμύρια», τονίζει. Σύμφωνα με πληροφορίες από το ΕΚΑΒ, που επικαλέστηκε η ΕΡΤ, η κλήση των συγγενών του 52χρονου έγινε περίπου στη 01:00 του περασμένου Σαββάτου από το Περιστέρι. Εκείνη την ώρα, στη βάρδια στο λεκανοπέδιο ήταν 30 ασθενοφόρα και τρεις Κινητές Μονάδες του ΕΚΑΒ και ήταν όλα σε διακομιδές ασθενών. Μετά από 47 λεπτά, το ΕΚΑΒ ενημέρωσε την οικογένεια του ασθενούς, ότι ασθενοφόρο βρίσκεται καθοδόν, αλλά οι συγγενείς απάντησαν, ότι τον είχαν μεταφέρει σε ιδιωτικό νοσοκομείο. Σύμφωνα με τις ίδιες πληροφορίες, η υπόθεση είναι υπό διερεύνηση, ως προς την αξιολόγηση των περιστατικών, τα οποία ήταν υπό διακομιδή, μετά τη συγκεκριμένη κλήση. Στο Περιστέρι επιχειρούσαν εκείνη την ώρα πέντε ασθενοφόρα. Ο ΣΥΡΙΖΑ αναφέρει, ότι η ΝΔ «επιμένει στην απαξίωση του ΕΣΥ και περιορίζεται σε πρόχειρες λύσεις», σημειώνοντας πως «η πεισματική άρνηση για προσλήψεις επιβεβαιώνει ότι ο στόχος της ΝΔ δεν είναι άλλος από την είσοδο ιδιωτών και στο ΕΚΑΒ». «Ο ΣΥΡΙΖΑ - Προοδευτική Συμμαχία δεσμεύεται ότι μαζί με την κοινωνία θα δώσει τη μάχη για το αυτονόητο δικαίωμα όλων των ανθρώπων σε δημόσια και ποιοτική υγειονομική περίθαλψη», καταλήγει η ανακοίνωση του ΣΥΡΙΖΑ.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-05
https://www.news.gr,https://www.news.gr/politikh/article/3334040/christos-spirtzis-ston-siriza-kani-koumanto-mia-kommatiki-grafiokratia.html,Πολιτική,Χρήστος Σπίρτζης: Στον ΣΥΡΙΖΑ κάνει κουμάντο μια κομματική γραφειοκρατία,05/07/2023,"Νέες αιχμές για τις εσωτερικές λειτουργίες στον ΣΥΡΙΖΑ άφησε ο Χρήστος Σπίρτζης. Είχε προηγηθεί η δήλωση – καρφί για τον Ευκλείδη Τσακαλώτο και την Έφη Αχτσιόγλου πως «το επιτελείο μας δεν γνώριζε ότι η αγορά έχει πάρει μεγάλη ανάσα». Βάζοντας στο στόχαστρο την «κομματική γραφειοκρατία», ο κ. Σπίρτζης ανέφερε: «Για να δούμε τι είναι η ηγεσία ενός κόμματος; Είναι τα μέλη της Πολιτικής Γραμματείας, αυτοί που λειτουργούσαν καθημερινά και λάμβαναν αποφάσεις – και γι’ αυτό είπα ότι δεν υλοποιήθηκαν οι αποφάσεις του συνεδρίου – ή ήταν μια κομματική γραφειοκρατία που ακόμα και σήμερα έχει όχι τη συντριπτική πλειοψηφία αλλά το όλον του ΣΥΡΙΖΑ και του μηχανισμού του». Ερωτηθείς περαιτέρω για τον ισχυρισμό του και για το εάν «αυτοί είναι που κάνουν κουμάντο και σήμερα», ο Χρήστος Σπίρτζης απάντησε καταφατικά και πρόσθεσε: «Γιατί ποιοι ήταν γραμματείς του κόμματος τα τελευταία χρόνια; Ο Πάνος Σκουρλέτης, που διαφώνησε στο συνέδριο με τις αποφάσεις, ο Δημήτρης Τζανακόπουλος, η Ράνια Σβίγκου. Κανείς, δηλαδή, από την πλειοψηφία».   Σχετικά με τη συζήτηση που γίνεται για τον νέο πρόεδρο και εάν αυτός μπορεί να προέρχεται από μια τάση που δεν είναι πλειοψηφούσα, ο πρώην υπουργός του ΣΥΡΙΖΑ υπογράμμισε πως «ο καινούργιος πρόεδρος δεν θα βγει με καλλιστεία, με πολιτικές θέσεις θα βγει». «Για να μπορέσουμε να πάμε παρακάτω να σφυρηλατήσουμε ακόμα περισσότερο την ενότητα του κόμματός μας θα πρέπει να διευκρινίσουμε μία σειρά από ζητήματα σε συγκεκριμένους τομείς, στα εθνικά θέματα, το ασφαλιστικό, τις προτάσεις μας για την επιχειρηματικότητα», πρόσθεσε.   Ο Χρήστος Σπίρτζης αναφέρθηκε και στον Αλέξη Τσίπρα για τον οποίο είπε ότι κατάφερε να ενώσει διαφορετικές πολιτικές ομάδες μέσα στον ΣΥΡΙΖΑ: «είναι ο άνθρωπος, ο ηγέτης που μπόρεσε να φέρει μέσα στον ΣΥΡΙΖΑ πάρα πολύ διαφορετικές πολιτικές ομάδες και κατευθύνσεις και είχε την ικανότητα – ευτυχώς για τον χώρο – να συνθέτει όλα αυτά τα διαφορετικά ρεύματα και να παράγει μία προοδευτική πρόταση». Όσον αφορά, τέλος, το μεγαλύτερο στοίχημα, ο Χρήστος Σπίρτζης υποστήριξε οτι «είναι ο προοδευτικός και δημοκρατικός χώρος να εκφραστεί και να μείνει δεύτερος πόλος του συστήματος, να μη γίνει η ακροδεξιά δεύτερος πόλος. Το διακύβευμα εσωτερικά στον ΣΥΡΙΖΑ είναι εάν θα συνεχίζει να υλοποιεί τις αποφάσεις του συνεδρίου και θα καλύπτει από την σοσιαλδημοκρατία τους σοσιαλιστές, την ευρωπαϊκή αριστερά και τη ριζοσπαστική αριστερά ή έαν θα περιοριστεί στην ριζοσπαστική αριστερά και θα έχει μικρότερη κοινωνική απεύθυνση».    Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-05
https://www.news.gr,https://www.news.gr/politikh/article/3333770/siriza-stis-arches-tis-epomenis-evdomadas-sinedriazi-ek-neou-i-politiki-grammatia.html,Πολιτική,ΣΥΡΙΖΑ: Στις αρχές της επόμενης εβδομάδας συνεδριάζει εκ νέου η Πολιτική Γραμματεία,05/07/2023,"Στις αρχές της ερχόμενης εβδομάδας -μετά και την ολοκλήρωση της τριήμερης διαδικασίας των προγραμματικών δηλώσεων στη Βουλή- θα συνεδριάσει η Πολιτική Γραμματεία του ΣΥΡΙΖΑ ενόψει της Κεντρικής Επιτροπής του κόμματος που έχει οριστεί για τις 15-16 Ιουλίου. Στην ΚΕ θα κατατεθούν οι υποψηφιότητες για τη θέση του προέδρου του κόμματος. Υπενθυμίζεται, ότι, όπως αποφασίστηκε στη συνεδρίαση της ΠΓ την περασμένη Κυριακή, η εισήγηση της ΠΓ προς την ΚΕ θα είναι να διεξαχθεί διαρκές συνέδριο στα τέλη Αυγούστου και να πραγματοποιηθεί η εκλογή νέου προέδρου από τη βάση στο πρώτο δεκαήμερο του Σεπτεμβρίου (σε ένα ή δύο Σαββατοκύριακα ανάλογα με τον αριθμό των υποψηφίων). Επιπλέον, να διεξαχθεί έκτακτο συνέδριο τον Νοέμβριο.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-05
https://www.news.gr,https://www.news.gr/politikh/article/3332515/temponeras-me-aftes-tis-diadikasies-den-tha-ime-ipopsifios-gia-tin-proedria-tou-siriza.html,Πολιτική,Τεμπονέρας: «Με αυτές τις διαδικασίες δεν θα είμαι υποψήφιος για την προεδρία του ΣΥΡΙΖΑ»,04/07/2023,"«Φουντώνει» η μάχη της διαδοχής του Αλέξη Τσίπρα στον ΣΥΡΙΖΑ, καθώς ο εκ των φημολογούμενων υποψηφίω, Διονύσης Τεμπονέρας, εξέφρασε τη διαφωνία του με τη διαδικασία εκλογής προέδρου τονίζοντας πως δεν θα συμμετάσχει. Ποιος όρους έθεσε ως προϋποθέσεις για να διεκδικήσει το χρίσμα; «Δεν προτίθεμαι να συμμετάσχω στην εκλογή προέδρου από μια διαδικασία που δεν με βρίσκει σύμφωνο. Μπορώ να συμμετάσχω σε μια διαδικασία από ένα συνέδριο το οποίο θα αποτυπώσει θέσεις και ιδεολογική ταυτότητα. Αν προσδιοριστούν αυτά μετά υπάρχει διαδικασία εκλογής προέδρου», ανέφερε στον ραδιοφωνικό σταθμό Παραπολιτικά FM. Ο Διονύσης Τεμπονέρας, πρόσθεσε πως «κατέθεσα μια δική μου πρόταση για το πώς ο ΣΥΡΙΖΑ πρέπει να ακολουθήσει μια διαδικασία επαναπροσδιορισμού». Ωστόσο, ξεκαθάρισε πως «παραμένω μέλος και θα δώσω τη μάχη για να βοηθήσω το κόμμα να μεταβεί στην επόμενη ημέρα», ο κ. Τεμπονέρας σχολίασε με αφορμή τις δηλώσεις στελεχών τα τελευταία 24ωρα ότι «όλα αυτά συμβαίνουν γιατί δεν έχει ανοίξει συντεταγμένα μια προσυνεδριακή διαδικασία. Γίνονται οι συζητήσεις στη βάση τοποθετήσεων στελεχών και όχι οργανωμένα». Αναφορικά με τη βαριά εκλογική ήττα της 25ης Ιουνίου σχολίασε χαρακτηριστικά: «Ο ΣΥΡΙΖΑ δεν έχασε απλώς, έχει υποστεί μια στρατηγική ήττα. Ένα κόμμα έχασε το 50% της εκλογικής του δύναμης και δεν μπορούμε να λέμε ότι ευθύνεται η απλή αναλογική ή τα ΜΜΕ».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-04
https://www.news.gr,https://www.news.gr/politikh/article/3332080/famellos-tha-stathoume-orthii-ke-tha-doulepsoume-gia-tin-ellada.html,Πολιτική,Φάμελλος: «Θα σταθούμε όρθιοι και θα δουλέψουμε για την Ελλάδα»,03/07/2023,"Μήνυμα ότι τα στελέχη της Κοινοβουλευτικής Ομάδας του ΣΥΡΙΖΑ-Προοδευτική Συμμαχία θα κάνουν ό,τι είναι δυνατόν, για να ανταποκριθούν στα καθήκοντα, αλλά και στην ευθύνη έναντι των μελών και των ψηφοφόρων, αλλά και έναντι της ελληνικής κοινωνίας, στέλνει ο Σωκράτης Φάμελλος ως επικεφαλής της Κοινοβουλευτικής Ομάδας του κόμματος. Όπως επισημαίνει στη δήλωσή του μετά την εκλογή του στη θέση του προέδρου της Κοινοβουλευτικής Ομάδας του ΣΥΡΙΖΑ-Προοδευτική Συμμαχία, η αξιωματική αντιπολίτευση «θα συνεχίσει να αγωνίζεται για όλους και όλες, για μία κοινωνία προόδου με αξιοπρέπεια και αξιοκρατία, αλλά και τους νέους και τις νέες που ονειρεύονται ένα καλύτερο αύριο». «Θα συνεισφέρουμε παράλληλα, στην ταχεία ανασυγκρότηση και ενδυνάμωση του ΣΥΡΙΖΑ-Προοδευτική Συμμαχία που είναι αναγκαία, σήμερα, περισσότερο από ποτέ, για να υπερασπιστεί τα συμφέροντα της κοινωνίας που βάλλονται από την πολιτική που εφάρμοσε την προηγούμενη τετραετία και θα συνεχίσει να εφαρμόζει η κυβέρνηση Μητσοτάκη. Αλλά και για να διαμορφώσει την προοδευτική διέξοδο που χρειάζεται και αξίζει η Ελλάδα» σημειώνει ο Σωκράτης Φάμελλος. Ολόκληρη η δήλωσή του «Είναι μεγάλη η τιμή και η ευθύνη ανάληψης των καθηκόντων που απορρέουν από την εκλογή μου στη θέση του Προέδρου της Κοινοβουλευτικής Ομάδας (Κ.Ο.) του ΣΥΡΙΖΑ-ΠΣ. Ευχαριστώ την Πολιτική Γραμματεία για την πρόταση και όλους και όλες τους/τις βουλευτές/τριες για την επιλογή. Μαζί με τα υπόλοιπα στελέχη του προεδρείου της Κ.Ο., με συντροφικότητα και δημοκρατία, θα κάνουμε ό,τι είναι δυνατόν για να ανταποκριθούμε στα καθήκοντα και τις υποχρεώσεις μας αλλά και στην ευθύνη που έχουμε έναντι των μελών και των ψηφοφόρων του ΣΥΡΙΖΑ-ΠΣ, αλλά και έναντι της ελληνικής κοινωνίας. Ευχαριστούμε ιδιαίτερα τους ψηφοφόρους του ΣΥΡΙΖΑ-ΠΣ για τη στήριξή τους σε τόσο δύσκολες συνθήκες. Δεσμευόμαστε ότι όλη η Κ.Ο. θα τιμήσει την ψήφο των πολιτών στο Κοινοβούλιο εκπροσωπώντας τα συμφέροντα όλης της κοινωνίας, πέρα από κομματικές ταμπέλες. Θα συνεισφέρουμε παράλληλα, στην ταχεία ανασυγκρότηση και ενδυνάμωση του ΣΥΡΙΖΑ-ΠΣ που είναι αναγκαία, σήμερα, περισσότερο από ποτέ, για να υπερασπιστεί τα συμφέροντα της κοινωνίας που βάλλονται από την πολιτική που εφάρμοσε την προηγούμενη τετραετία και θα συνεχίσει να εφαρμόζει η κυβέρνηση Μητσοτάκη. Αλλά και για να διαμορφώσει την προοδευτική διέξοδο που χρειάζεται και αξίζει η Ελλάδα. Όπως έκανε διαχρονικά, ο ΣΥΡΙΖΑ-ΠΣ θα συνεχίσει να αγωνίζεται για όλους και όλες, για μία κοινωνία προόδου με αξιοπρέπεια και αξιοκρατία, αλλά και τους νέους και τις νέες που ονειρεύονται ένα καλύτερο αύριο. Έχουμε υποχρέωση επίσης να υψώσουμε τείχος απέναντι στις σκοταδιστικές και μισαλλόδοξες απόψεις που βρήκαν, δυστυχώς, χώρο στο Ελληνικό Κοινοβούλιο και να υπερασπιστούμε τη δημοκρατία, τα ατομικά δικαιώματα, το κράτος δικαίου και το ευρωπαϊκό κεκτημένο. Οφείλουμε ακόμη να προστατεύσουμε τη δημοκρατία μας και τους θεσμούς που απαξιώθηκαν και υποβαθμίστηκαν την προηγούμενη τετραετία. Η οδυνηρή για όλες και όλους μας αποχώρηση του Αλέξη Τσίπρα ανέδειξε, για ακόμη μια φορά, το πολιτικό του μέγεθος αλλά και τη δυνατότητά του να προχωρά σε πολιτικές τομές. Μάς καλεί να συνεισφέρουμε όλοι και όλες στο επόμενο κύμα του ΣΥΡΙΖΑ-ΠΣ που οφείλει να είναι νικηφόρο και δεσμεύτηκε ότι ο ίδιος θα είναι δίπλα μας. Το καθήκον που καλούμαστε να υπηρετήσουμε είναι μεγάλο αλλά οφείλουμε να είμαστε αισιόδοξοι. Όλα τα μέλη της Κ.Ο., με συντροφικότητα, θα σταθούμε όρθιοι και θα δουλέψουμε για την Ελλάδα που αξίζουν όλες και όλοι οι Έλληνες. Για να μετατρέψουμε τη συνέπεια και τη συλλογικότητά μας σε πλούτο. Με γνώμονα πάντα το συμφέρον της κοινωνικής πλειοψηφίας. Γιατί μάς ενώνουν και μάς εμπνέουν διαχρονικές και πανανθρώπινες αξίες όπως είναι η δικαιοσύνη, η δημοκρατία, η ειρήνη, η αλληλεγγύη, η αειφορία και η προκοπή».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-03
https://www.news.gr,https://www.news.gr/politikh/article/3332017/siriza-i-stasi-ke-i-agonia-tou-alexi-tsipra-enopsi-ton-esokommatikon-diergasion.html,Πολιτική,ΣΥΡΙΖΑ: Η στάση και η αγωνία του Αλέξη Τσίπρα ενόψει των εσωκομματικών διεργασιών,03/07/2023,"Από την πίσω πόρτα της Βουλής μπήκε σήμερα, στην ορκωμοσία των νέων εκπροσώπων των κομμάτων στο Κοινοβούλιο, ο Αλέξης Τσίπρας. Κίνηση που δείχνει την προσπάθειά του να μην συγκεντρώσεις πάνω το ενδιαφέρον ενόψει των εσωκομματικών διεργασιών του ΣΥΡΙΖΑ για την ανάδειξη του νέου προέδρου. Πληροφορίες από την Κουμουνδούρου αναφέρουν πως θα είναι διακριτικός ώστε να μην επηρεάσει τις εξελίξεις σε παρεμβατικό βαθμό. Η αλήθεια πάντως είναι πως συνομιλώντας σήμερα το πρωί με βουλευτές της αξιωματικής αντιπολίτευσης μετά την ορκωμοσία τους στη Βουλή, σχεδόν όλοι ξόρκιζαν το ενδεχόμενο να δώσει το «δαχτυλίδι» της διαδοχής σε κάποιο από τα στελέχη, σύμφωνα με ρεπορτάζ του newsbeast. Η αγωνία του κ. Τσίπρα αυτή τη στιγμή είναι το εάν και κατά πόσο το κόμμα θα παραμείνει ενωμένο ώστε να αποτελέσει τον κύριο πόλο για την μεγάλη Κεντροαριστερά που οραματιζόταν σε συνεργασία με το ΠΑΣΟΚ. Θεωρείται πως από τη στιγμή που αποχώρησε ανοίγει ευκολότερα ο δρόμος της συνεννόησης με τον Νίκο Ανδρουλάκη καθώς όπως φάνηκε στην πράξη η πολιτική χημεία των δύο ανδρών δεν ήταν και η καλύτερη δυνατή. Τα σενάρια που ακούγονται για τον ρόλο που θα κληθεί να διαδραματίσει ο πρώην πρωθυπουργός είναι πολλά. Σίγουρα κοιτάει την υστεροφημία του και κατά πάσα πιθανότητα αναζητεί έναν διαφορετικό ρόλο. Μεταξύ άλλων συζητιέται το ενδεχόμενο να είναι επικεφαλής του ΣΥΡΙΖΑ – Προοδευτική Συμμαχία στο ευρωψηφοδέλτιο της κάλπης του ερχόμενου Μαΐου, ώστε να αποτελέσει και τον παράγοντα μετάβασης του χώρου από την αριστερή ευρωοικογένεια στην σοσιαλιστική. Είναι βέβαια νωρίς για να «κλειδώσει» κάτι τέτοιο, καθώς ο πολιτικός χρόνος είναι αρκετά μεγάλος, ωστόσο είναι πιθανόν να έχει βάση ένα τέτοιο σενάριο. Ο ίδιος πάντως στο Ζάππειο την περασμένη Πέμπτη ανέφερε ότι θέλει να αποδείξει με τη στάση και το παράδειγμά του ότι «στη ζωή, στην πολιτική, ιδίως στην πολιτική που αναφέρεται σε αξίες, μπορείς να είσαι μάχιμος και δημιουργικός, ίσως σε κάποιες περιπτώσεις ακόμα πιο χρήσιμος, και χωρίς αξιώματα». Ο Τσίπρας μετέτρεψε τον ΣΥΡΙΖΑ σε κόμμα εξουσίας και όλοι οι πολιτικοί συνοδοιπόροι του το παραδέχονται και ερώτημα είναι αν μπορεί κάποιος άλλος να δώσει νέα πνοή στην παράταξη.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-03
https://www.news.gr,https://www.news.gr/politikh/article/3331822/vouli-epistoli-diamartirias-tou-siriza-gia-tin-thesi-tou-kommatos-spartiates-piso-apo-ta-edrana-tou.html,Πολιτική,Βουλή: Επιστολή διαμαρτυρίας του ΣΥΡΙΖΑ για την θέση του κόμματος Σπαρτιάτες πίσω από τα έδρανά του,03/07/2023,"Ο νέος επικεφαλής της Κ.Ο. του ΣΥΡΙΖΑ-ΠΣ Σωκράτης Φάμελλος αναμένεται να στείλει επιστολή προς τον πρόεδρο της Βουλής, Κωνσταντίνο Τασούλα για να διαμαρτυρηθεί για την τοποθέτηση του κόμματος «Σπαρτιάτες» ακριβώς πίσω από τα έδρανά τους. Ο νέος σχεδιασμός όσον αφορά την χωροταξία των κομμάτων στη Βουλή οδήγησε τους Σπαρτιάτες πίσω από τους βουλευτές του ΣΥΡΙΖΑ, κάτι που προκάλεσε αντιδράσεις στο κόμμα της Κουμουνδούρου, μετέδωσε ο ΣΚΑΪ. Στην συνεδρίαση της Κ.Ο. του ΣΥΡΙΖΑ – ΠΣ, ο Αλέξης Τσίπρας παίρνοντας τον λόγο είπε ότι από την Γαλλική Επανάσταση και μετά είθισται η Αριστερά να κάθεται στην αριστερή πλευρά της Ολομέλειας, η Δεξιά στην δεξιά πλευρά και οι νεοναζί στα άκρα. Επιπλέον, ο ΣΥΡΙΖΑ υποστήριξε ότι δεν θα στηρίξει την εκλογή αντιπροέδρου της Βουλής από τα ακροδεξιά κόμματα Σπαρτιάτες και Νίκη. Όπως προέκυψε από τη συνεδρίαση της ΚΟ του ΣΥΡΙΖΑ, η αξιωματική αντιπολίτευση, με αυτή την απόφαση, στέλνει ξεκάθαρο μήνυμα πως δεν προτίθεται να νομιμοποιήσει την ακροδεξιά εκπροσώπηση στο Κοινοβούλιο.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-03
https://www.news.gr,https://www.news.gr/politikh/article/3331534/siriza-o-sokratis-famellos-epikefalis-tis-kinovouleftikis-omadas.html,Πολιτική,ΣΥΡΙΖΑ: Ο Σωκράτης Φάμελλος επικεφαλής της Κοινοβουλευτικής Ομάδας,03/07/2023,"Δεκτές ομόφωνα έγινε από την Κοινοβουλευτική Ομάδα του ΣΥΡΙΖΑ οι εισηγήσεις της χθεσινής πολιτικής Γραμματείας. Έτσι, γραμματέας της Κοινοβουλευτικής Ομάδας θα είναι ο βουλευτής Ηλείας, Διονύσης Καλαματιανός, Κοινοβουλευτικοί εκπρόσωποι ορίζονται οι Νίκος Παππάς, Νάσος Ηλιόπουλος, Θεοδώρα Τζάκρη. Τη θέση του διευθυντή της κοινοβουλευτικής ομάδας θα αναλάβει ο Θανάσης Θεοχαρόπουλος.Για αντιπρόεδρος της Βουλής θα προταθεί η Όλγα Γεροβασίλη, ενώ επικεφαλής της Κοινοβουλευτικής Ομάδας θα είναι ο Σωκράτης Φάμελλος. Τα μέλη της Κοινοβουλευτικής Ομάδας του ΣΥΡΙΖΑ υποδέχθηκαν όρθια και με παρατεταμένο χειροκρότημα τον απερχόμενο πρόεδρο του κόμματος Αλέξη Τσίπρα.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-03
https://www.news.gr,https://www.news.gr/politikh/article/3330861/nikos-bistis-sti-deth-tha-iparchi-proedros-ston-siriza.html,Πολιτική,Νίκος Μπίστης: «Στη ΔΕΘ θα υπάρχει πρόεδρος στον ΣΥΡΙΖΑ»,03/07/2023,"Η Πολιτική Γραμματεία κατέληξε στον ορισμό του «υπηρεσιακού» προέδρου της Κοινοβουλευτικής Ομάδας του ΣΥΡΙΖΑ, ο οποίος θα ηγηθεί του κόμματος στις προγραμματικές δηλώσεις που ξεκινούν την Πέμπτη. Το πρόσωπο που αποφασίστηκε να αναλάβει αυτό το ρόλο είναι ο Σωκράτης Φάμελλος, με γραμματέα τον Διονύση Καλαματιανό. Κοινοβουλευτικοί εκπρόσωποι του ΣΥΡΙΖΑ θα είναι ο Νίκος Παππάς, ο Νάσος Ηλιόπουλος και η Θεοδώρα Τζάκρη, ενώ η Όλγα Γεροβασίλη θα προταθεί για αντιπρόεδρος της Βουλής. Ο Νίκος Μπίστης ξεκίνησε την κουβέντα στο MEGA και το «Κοινωνία Ώρα MEGA», ζητώντας από τον κόσμο του ΣΥΡΙΖΑ ψυχραιμία και πως με μεγάλη προσοχή και ευθύνη η Πολιτική Γραμματεία θα κυλήσει τις διαδικασίες γρήγορα αλλά όχι βιαστικά. «Δεν μπορεί να είναι ακέφαλο το δεύτερο μεγαλύτερο κόμμα της χώρας. Ο κόσμος ξέρει τις απόψεις αυτών που θα κατέβουν. Επίσης, εγώ δεν είμαι της άποψης πως τα κόμματα διαλύονται. Στις 15 και 16 θα ανακοινωθούν οι υποψηφιότητες και θα γίνουν κάποιες δηλώσεις και θα πάρετε όλοι μία πρόγευση. Δεν αποκλείεται ο οποιοσδήποτε. Τέλος Αυγούστου θα γίνει διαρκές συνέδριο στο οποίοι θα γίνει συζήτηση και αντιπαράθεση των απόψεων. το καλό θα ήταν να γίνει ένα συμβούλιο. Εγώ πήγα στην Πολίτικη Γραμματεία με την άποψη να τελειώσουμε γρήγορα. Στη ΔΕΘ θα υπάρχει πρόεδρος. Η άποψή μου είναι πως οι εκλογές κερδίζονται από το κέντρο αλλά όχι από το κέντρο. Η ΝΔ κέρδισε γιατί μπόρεσε να πάρει μεγάλο μέρος του κόσμου», είπε αρχικά. Ο Νίκος Μπίστης είπε πως σύμφωνα με το καταστατικό, θα έχουν το μοντέλο που εφαρμόστηκε από τα την αρχή, το οποίο θα είναι ανοιχτό, δηλώνει δηλαδή όποιος θέλει πως γίνεται μέλος του κόμματος. «Μακάρι να πάνε 170 αλλά εγώ δεν το νομίζω. Εμένα με ενδιαφέρει να γίνει μία ουσιαστική συζήτηση. Δεν νιώθω πως ο Τσίπρας τους παράτησε και έφυγε και του είπα πως ήταν μία ιστορική στιγμή. Ήταν μία βίαιη ενηλικίωση του κόμματος. Ο Κωνσταντίνος Καραμανλής έλεγε ‘’τους έριξα στη θάλασσα, και έμαθαν να κολυμπούν’’. Νομίζω αυτό έγινε και εδώ».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-03
https://www.news.gr,https://www.news.gr/politikh/article/3330679/siriza-i-pithani-imerominia-gia-tin-kentriki-epitropi-ke-ta-prosopa-klidia.html,Πολιτική,ΣΥΡΙΖΑ: Η πιθανή ημερομηνία για την Κεντρική Επιτροπή και τα πρόσωπα κλειδιά,02/07/2023,"Πολλές ώρες διαρκεί η κρίσιμη συνεδρίαση της Πολιτικής Γραμματείας του ΣΥΡΙΖΑ, η οποία άρχισε με αρκετή καθυστέρηση, περισσότερη των 60λεπτών. Γίνονται διαβουλεύσεις, ζυμώσεις και συζητήσεις μεταξύ των στελεχών αλλά και στο εσωτερικό των τάσεων. Κεντρική επιδίωξη είναι να καταρτιστεί ένας οδικός χάρτης, παρά τις διαφορετικές προσεγγίσεις και διαφωνίες που υπάρχουν σε μια συνεδρίαση όπου δεν έχει δώσει το παρών ο Αλέξης Τσίπρας, έχοντας στείλει το μήνυμα ότι δεν επιθυμεί να παρέμβει στην εσωκομματική διαδικασία, ενώ απών είναι και ο Δημήτρης Τζανακόπουλος. Η 13η Ιουλίου με τα δεδομένα που υπάρχουν έως τώρα, μοιάζει ως η πιο πιθανή ημερομηνία για τη συνεδρίαση της Κεντρικής Επιτροπής του ΣΥΡΙΖΑ. Αυτή ήταν η εισήγηση της γραμματέως Ράνιας Σβίγγου με τη βασική πρόταση που έχει κατατεθεί να αφορά διαρκές συνέδριο τέλη Αυγούστου και εκλογή της ηγεσίας στις αρχές Σεπτεμβρίου. Στελέχη από την “ομπρέλα” πάντως επιμένουν στην ανάγκη να εκλεγεί η νέα ηγεσία εντός Ιουλίου ακόμα και αν χρησιμοποιηθούν ψηφιακά εργαλεία, μετέδωσε η ΕΡΤ. Εν τω μεταξύ από την πλευρά της πλειοψηφίας και της κίνησης μελών έχει προταθεί ο Σωκράτης Φάμελλος για τη θέση του επικεφαλής της Κοινοβουλευτικής Ομάδας ενώ για τη θέση του γραμματέα τηςς ΚΟ, ο Διονύσης Καλαματιανός. Για τη θέση αντιπροέδρου της Βουλής φέρεται ως επικρατέστερη η Όλγα Γεροβασίλη, ενώ ο Θανάσης Θεοχαρόπουλος έχει προταθεί για τη θέση του διευθυντή της Κοινοβουλευτικής Ομάδας.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-02
https://www.news.gr,https://www.news.gr/politikh/article/3330564/siriza-se-exelixi-i-sinedriasi-tis-politikis-grammatias-gia-to-chronodiagramma-eklogis-neou-proedrou.html,Πολιτική,ΣΥΡΙΖΑ: Σε εξέλιξη η συνεδρίαση της Πολιτικής Γραμματείας για το χρονοδιάγραμμα εκλογής νέου προέδρου,02/07/2023,"Σε εξέλιξη βρίσκεται η κρίσιμη συνεδρίαση της Πολιτικής Γραμματείας του ΣΥΡΙΖΑ ΠΣ στο πλαίσιο των κομματικών διεργασιών που δρομολογήθηκαν για την εκλογή νέας ηγεσίας. Το όργανο καλείται να λάβει αποφάσεις σχετικά με το χρονοδιάγραμμα της εκλογής νέου προέδρου και της διεξαγωγής συνεδρίου και τον χαρακτήρα του, επί των οποίων υπάρχουν διαφορετικές προτάσεις από τις διάφορες εσωκομματικές πλευρές. Παράλληλα, ζήτημα που επίσης επείγει για τον ΣΥΡΙΖΑ είναι και εκείνο που αφορά στο ποιος θα αναλάβει μεταβατικά επικεφαλής της ΚΟ, ώστε το κόμμα να εκπροσωπείται στη Βουλή, αρχής γενομένης από την επικείμενη συζήτηση επί των προγραμματικών δηλώσεων.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-02
https://www.news.gr,https://www.news.gr/politikh/article/3330237/siriza-xekinoun-i-diadikasies-gia-tin-epomeni-imera-meta-tin-paretisi-tou-alexi-tsipra.html,Πολιτική,ΣΥΡΙΖΑ: Ξεκινούν οι διαδικασίες για την επόμενη ημέρα μετά την παραίτηση του Αλέξη Τσίπρα,01/07/2023,"Σε πλήρη εξέλιξη είναι οι ζυμώσεις και οι διεργασίες στον ΣΥΡΙΖΑ-Προοδευτική Συμμαχία για την εκλογή νέας ηγεσίας στο κόμμα μετά την παραίτηση του Αλέξη Τσίπρα. Στο πλαίσιο αυτό θα συνεδριάσει αύριο Κυριακή 2 Ιουλίου στις 12:00 η Πολιτική Γραμματεία και μεθαύριο 3 Ιουλίου η Κοινοβουλευτική Ομάδα του κόμματος. Στην πρώτη συνεδρίαση της Πολιτικής Γραμματείας αναμένεται να γίνουν οι πρώτες συνεννοήσεις, με ζητούμενο να βρεθεί ένα ένας βηματισμός για τις διαδικασίες που θα ακολουθηθούν, αλλά μπορεί να αποτελέσει και το πρώτο «crash test», εφόσον αποδειχθεί, ότι θα συνεχίσουν να υπάρχουν διαφορετικές προσεγγίσεις σε ό, τι αφορά στον «οδικό χάρτη» του επόμενου διαστήματος. Αύριο λοιπόν θα κατατεθούν, πιθανότατα, προτάσεις για τη διεξαγωγή του συνεδρίου, που θα «κλειδώσει» και τη διαδικασία εκλογής νέου προέδρου από τα μέλη. Τα σενάρια είναι δύο. Το πρώτο λέει να τρέξουν οι διαδικασίες για την εκλογή προέδρου σύντομα, δηλαδή μέσα στον Ιούλιο, ακόμα κι αν θα έχει προηγηθεί μια διαδικασία ενός διαρκούς συνεδρίου εξπρές επί της ουσίας. Το δεύτερο σενάριο, το οποίο προκρίνουν αρκετά στελέχη, προβλέπει μια συνεδριακή διαδικασία που θα τρέξει τον Σεπτέμβριο και την εκλογή προέδρου μετά από λίγες εβδομάδες από τη συνεδριακή διαδικασία του Σεπτεμβρίου. Στο μεταξύ, τρέχουν και οι κοινοβουλευτικές διαδικασίες, όπου ο ΣΥΡΙΖΑ θα πρέπει να εκπροσωπηθεί, διότι σε λίγες ημέρες ξεκινάνε και οι προγραμματικές δηλώσεις της κυβέρνησης στη Βουλή. Τη Δευτέρα αναμένεται να συνεδριάσει η Κοινοβουλευτική Ομάδα του κόμματος, προκειμένου να εκλέξει τον ή την επικεφαλής της ενόψει των προγραμματικών δηλώσεων, με την Όλγα Γεροβασίλη να θεωρείται το επικρατέστερο πρόσωπο για τη θέση. Επίσης, μέσα στις επόμενες μέρες, πιθανότατα μία από τις επόμενες δύο Κυριακές, θα συνεδριάσει και η Κεντρική Επιτροπή, αλλά αυτό θα γίνει γνωστό αύριο μετά τη συνεδρίαση της Πολιτικής Γραμματείας. Στο μεταξύ, οι πληροφορίες αναφέρουν, ότι στον «στίβο» της διαδοχής του Αλέξη Τσίπρα είναι πολύ πιθανό να κατέβουν η Έφη Αχτσιόγλου, ο Αλέξης Χαρίτσης, ο Διονύσης Τεμπονέρας, ο Ευκλείδης Τσακαλώτος, ο Παύλος Πολάκης και η Ρένα Δούρου.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-07-01
https://www.news.gr,https://www.news.gr/politikh/article/3329709/siriza-tin-kiriaki-sinedriazi-i-politiki-grammatia.html,Πολιτική,ΣΥΡΙΖΑ: Την Κυριακή συνεδριάζει η Πολιτική Γραμματεία,30/06/2023,"Την Κυριακή στις 12:00 το μεσημέρι θα συνεδριάσει η Πολιτική Γραμματεία του ΣΥΡΙΖΑ-Προοδευτική Συμμαχία. Η Πολιτική Γραμματεία συνεδριάζει στο πλαίσιο των κομματικών διεργασιών που δρομολογήθηκαν για την εκλογή νέας ηγεσίας. Η λίστα των διεκδικητών περιλαμβάνει σύμφωνα με πληροφορίες τουλάχιστον πέντε στελέχη. Οι πληροφορίες αναφέρουν, ότι στον στίβο της διαδοχής είναι πολύ πιθανό να κατέβουν η Έφη Αχτσιόγλου, ο Αλέξης Χαρίτσης, ο Διονύσης Τεμπονέρας, ο Ευκλείδης Τσακαλώτος, αλλά και ο Παύλος Πολάκης.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-30
https://www.news.gr,https://www.news.gr/politikh/article/3329438/gavriil-sakellaridis-den-endiaferome-na-ime-ipopsifios-gia-tin-igesia-tou-siriza.html,Πολιτική,Γαβριήλ Σακελλαρίδης: «Δεν ενδιαφέρομαι να είμαι υποψήφιος για την ηγεσία του ΣΥΡΙΖΑ»,30/06/2023,"«Δεν ενδιαφέρομαι να είμαι υποψήφιος για την ηγεσία του ΣΥΡΙΖΑ. Δεν θα θέσω υποψηφιότητα», ανέφερε σε ραδιοφωνική του συνέντευξη ο Γαβριήλ Σακελλαρίδης. Με αυτόν το τρόπο το άλλοτε στέλεχος του Συνασπισμού έθεσε τον εαυτό του εκτός της κούρσας διαδοχής του Αλέξη Τσίπρα στην προεδρία του κόμματος. Ερωτηθείς ωστόσο για το αν θα εμπλακεί ενεργά με τη διαδικασία εκλογής του νέου αρχηγού, απάντησε στη ραδιοφωνική εκπομπή του Real FM: «Το αφήνω ανοιχτό, θα εξαρτηθεί από τις εξελίξεις. Δεν το αποκλείω».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-30
https://www.news.gr,https://www.news.gr/politikh/article/3329125/ston-siriza-psachnoun-tis-imerominies-gia-tin-eklogi-neou-proedrou.html,Πολιτική,Στον ΣΥΡΙΖΑ ψάχνουν τις ημερομηνίες για την εκλογή νέου προέδρου μετά την παραίτηση του Αλέξη Τσίπρα,30/06/2023,"Τον οδικό χάρτη για την εκλογή νέου προέδρου του ΣΥΡΙΖΑ– Προοδευτική Συμμαχία μετά τη δήλωση παραίτησης του Αλέξη Τσίπρα θα χαράξει εντός των επομένων εικοσιτετραώρων η Πολιτική Γραμματεία και η Κεντρική Επιτροπή του κόμματος, καθώς στόχος είναι να μην χαθεί πολύτιμος χρόνος αφού μπροστά μας έχουμε τις αυτοδιοικητικές εκλογές του Οκτωβρίου και μεσολαβούν και οι θερινές διακοπές. Η ανάδειξη νέου προέδρου θα γίνει από τη βάση του κόμματος, δηλαδή από τα περίπου 170.000 εγγεγραμμένα μέλη και ήδη έχουν αρχίσει να πέφτουν στο τραπέζι πιθανές ημερομηνίες στησίματος της κάλπης. Σύμφωνα με πληροφορίες αναζητείται η καταλληλότερη Κυριακή ώστε να διεξαχθούν οι εσωκομματικές εκλογές πριν τη θερινή ραστώνη του Αυγούστου. Αυτές όμως δεν είναι πολλές. Εννοείται πως αυτό το Σαββατοκύριακο το «ξεχνάμε» αφού το πιθανότερο είναι το επόμενο διήμερο να συνεδριάσουν τα αρμόδια όργανα. Ομοίως και το μεθεπόμενο Σαββατοκύριακο, καθώς συμπίπτει με τη συζήτηση στη Βουλή επί των προγραμματικών δηλώσεων της νέας κυβέρνησης. Οπότε απομένουν οι τρεις επόμενες Κυριακές, 16, 23 ή 30 Ιουλίου, δεδομένου φυσικά ότι θα έχει προλάβει να στηθεί καταλλήλως και ο μηχανισμός για ένα τέτοιο εγχείρημα. Αυτό που προβληματίζει πάντως τα στελέχη της Κουμουνδούρου είναι το ζήτημα της αποχής που μπορεί να υπάρξει. Από τα περίπου 170.000 μέλη, τα περισσότερα είναι νέα σε ηλικία και το πιθανότερο είναι μεσούντος του καλοκαιριού είτε να εργάζονται εποχικά, είτε να έχουν πάει διακοπές. Θυμίζουμε ότι στις βουλευτικές εκλογές της 25ης Ιουνίου η αποχή άγγιξε το 47,16^ που είναι το μεγαλύτερο στην ιστορία της μεταπολίτευσης. Πολλώ δε μάλλον τώρα που θα βρισκόμαστε στην καρδιά του καλοκαιριού… Ένα μεγάλο ποσοστό αποχής στις εσωκομματικές εκλογές δεν θα δείξει καλή εικόνα για τον ΣΥΡΙΖΑ – Προοδευτική Συμμαχία. Οπότε αυτό που εξετάζεται ως ενδεχόμενο είναι μήπως θα μπορούσε να διεξαχθεί η ψηφοφορία με δύο τρόπους. Όσοι επιθυμούν να προσέλθουν με φυσική παρουσία στην κάλπη και όσοι δεν μπορούν, να ψηφίσουν ηλεκτρονικά μέσω του κινητού τηλεφώνου τους ή του υπολογιστή. Πόσο εύκολο θα είναι όμως θα υπάρξει σε τόσο σύντομο χρονικό διάστημα μια τέτοια υποδομή που να διασφαλίζει και το αδιάβλητο της διαδικασίας;  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-30
https://www.news.gr,https://www.news.gr/politikh/article/3329078/marantzidis-i-proeklogiki-kampania-tou-siriza-xekinise-me-ti-diapistosi-pos-oti-ke-na-gini-o-tsipras-ine-teliomenos.html,Πολιτική,"Μαραντζίδης: Η προεκλογική καμπάνια του ΣΥΡΙΖΑ ξεκίνησε με τη διαπίστωση πως «ό,τι και να γίνει ο Τσίπρας είναι τελειωμένος»",30/06/2023,"«Ας μην βιαστούν να βάλουν όλες τις λέξεις τους σε αυτόν τον αποχαιρετισμό, σε αυτόν τον πολιτικό επικήδειο, ας κρατήσουν και μερικές στην άκρη. Μπορεί – ποιος ξέρει – μια μέρα να χρειαστεί να ξαναγράψουν κάτι παρόμοιο για τον Αλέξη» αναφέρει με νόημα σε κείμενό του ο πανεπιστημιακός καθηγητής, Νίκος Μαραντζίδης, ο οποίος ήταν επικεφαλής της επικοινωνιακής καμπάνιας του ΣΥΡΙΖΑ – Προοδευτική Συμμαχία στις εκλογές της 25ης Ιουνίου. Όπως αναφέρει με άρθρο του που δημοσιεύτηκε στο news247.gr με αφορμή την παραίτηση Τσίπρα, «η καμπάνια ξεκίνησε με μια σκληρή διαπίστωση: “Ό,τι και να γίνει είσαι τελειωμένος”. Ήταν εξάλλου απόλυτα αντιληπτό από τον ίδιο πως το ιδανικότερο σενάριο σε αυτές τις εκλογές για τον ΣΥΡΙΖΑ ήταν να επαναλάβει το ποσοστό του Μαΐου κι αν κέρδιζε και καμιά μονάδα θα ανοίγαμε σαμπάνιες». Μάλιστα αστειευόμενο το επιτελείο που ήταν υπεύθυνο για την καμπάνια, ονόμασε τη στρατηγική Δουνκέρνη, κατά τη γνωστή επιχείρηση του Β’ Παγκοσμίου Πολέμου όπου επιχειρήθηκε η εκκένωση με κάθε πλωτό μέσο των περικυκλωμένων από τους Γερμανούς συμμαχικών στρατιωτικών δυνάμεων, στο ομώνυμο λιμάνι της βόρειας Γαλλίας. «Ο κύριος όγκος των εκλογικών δυνάμεων του ΣΥΡΙΖΑ έπρεπε να διασωθεί προκειμένου το κόμμα να είναι σε θέση να δώσει στο μέλλον νέες εκλογικές μάχες από θέση αξιωματικής αντιπολίτευσης» αναφέρει ο κ. Μαραντζίδης. Σύμφωνα με τον ίδιο «στη συνείδηση του λαού μας, οι πιο όμορφες μάχες, είναι αυτές στις οποίες ο ήρωας αναλαμβάνει να τις διεξάγει ενώ γνωρίζει εκ των προτέρων πως θα τις χάσει αλλά αυτός επιμένει να τις δώσει μαχόμενος για τις αξίες του, τον κόσμο του, εντέλει για την υστεροφημία του. Μια τέτοια μάχη με προκαθορισμένο το αποτέλεσμα ήταν αυτή της 25ης Ιουνίου. […] Η καμπάνια ξεκίνησε με μια σκληρή διαπίστωση: “ό,τι και να γίνει είσαι τελειωμένος”. Ήταν εξάλλου απόλυτα αντιληπτό από τον ίδιο πως το ιδανικότερο σενάριο σε αυτές τις εκλογές για τον ΣΥΡΙΖΑ ήταν να επαναλάβει το ποσοστό του Μαΐου κι αν κέρδιζε και καμιά μονάδα θα ανοίγαμε σαμπάνιες. Η άβυσσος ήταν εντούτοις ορατή από εκεί που είμασταν. Ο κίνδυνος ο ΣΥΡΙΖΑ να καταρρεύσει και να χάσει περισσότερες από 5-6 μονάδες καταγράφηκε στην πρώτη μετεκλογική δημοσκόπηση μας, όπου το ποσοστό του ΣΥΡΙΖΑ έδειχνε να κινείται στο 14-15%. Ο πιο βατός στόχος, λοιπόν, ήταν να έχουμε διαχειρίσιμες απώλειες. Να χάσει ο ΣΥΡΙΖΑ κανά δυο μονάδες από τον Μάιο, ώστε να παραμείνει το αδιαμφισβήτητο κόμμα της αξιωματικής αντιπολίτευσης, ο κύριος κορμός της προοδευτικής παράταξης». Και συνεχίζει: «Αστειευόμενοι ονομάσαμε αυτήν την στρατηγική “Δουνκέρκη”! Για όσους δεν πηγαίνει το μυαλό τους, η εκκένωση της Δουνκέρκης, ήταν η εκκένωση περικυκλωμένων από τους Γερμανούς βρετανικών στρατευμάτων κατά τη διάρκεια του Β΄ Παγκοσμίου Πολέμου, από τις παραλίες και το λιμάνι της Δουνκέρκης, στα βόρεια της Γαλλίας το 1940. Όπως και ο βρετανικός στρατός που είχε περικυκλωθεί στη Δουνκέρκη και κινδύνευε να εξοντωθεί ή να αιχμαλωτισθεί, και χρειαζόταν να διασωθεί και να μεταφερθεί σε ασφαλέστερα εδάφη έτσι και ο κύριος όγκος των εκλογικών δυνάμεων του ΣΥΡΙΖΑ έπρεπε να διασωθεί προκειμένου το κόμμα να είναι σε θέση να δώσει στο μέλλον νέες εκλογικές μάχες από θέση αξιωματικής αντιπολίτευσης. Από την άποψη αυτή, ο Αλέξης Τσίπρας κατάφερε στις εκλογές του Ιουνίου κάτι όχι τόσο αυτονόητο». Καταλήγει δε σημειώνοντας πως «όπως όλοι οι χαρισματικοί ηγέτες, ο Αλέξης Τσίπρας συνομιλεί με την Ιστορία μέσω του ενστίκτου του. Κι η απόφαση του να αποσυρθεί από την ηγεσία του κόμματος ήταν σημάδι αυτού του ενστίκτου να αντιλαμβάνεται τη θέση του μέσα στην εκάστοτε ιστορική συγκυρία. Από χθες που ανακοίνωσε την παραίτηση του και τις επόμενες μέρες πολλοί αποχαιρετισμοί και πολιτικοί επικήδειοι γράφτηκαν και θα γραφτούν για τον Αλέξη Τσίπρα. Είτε από φίλους είτε από αντιπάλους, είτε γνήσιοι είτε υποκριτικοί, είτε από λύπη είτε από χαρά, χιλιάδες άνθρωποι σπεύδουν να καταθέσουν την άποψη τους για τον ηγέτη Αλέξη Τσίπρα. Μια συμβουλή μόνο: ας μην βιαστούν να βάλουν όλες τις λέξεις τους σε αυτόν τον αποχαιρετισμό, σε αυτόν τον πολιτικό επικήδειο, ας κρατήσουν και μερικές στην άκρη. Μπορεί -ποιος ξέρει- μια μέρα να χρειαστεί να ξαναγράψουν κάτι παρόμοιο για τον Αλέξη. Ας μην ειπωθούν όλα τώρα!».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-30
https://www.news.gr,https://www.news.gr/politikh/article/3328945/apokalipsi-kouloglou-kapii-ston-siriza-elegan-den-ginete-na-dixoume-aftes-tis-dimoskopisis-ston-tsipra.html,Πολιτική,Αποκάλυψη Κούλογλου: Κάποιοι στον ΣΥΡΙΖΑ έλεγαν «δεν γίνεται να δείξουμε αυτές τις δημοσκοπήσεις στον Τσίπρα»,30/06/2023,"Ραγδαίες είναι οι εξελίξεις στον ΣΥΡΙΖΑ μετά το εκλογικό αποτέλεσμα της 25ης Ιουνίου και την παραίτηση του Αλέξη Τσίπρα από την ηγεσία του κόμματος, ο οποίος δήλωσε ότι δεν θα είναι υποψήφιος στις διαδικασίες που θα ακολουθήσουν για την εκλογή νέου προέδρου. Ο Στέλιος Κούλογλου, ευρωβουλευτής του ΣΥΡΙΖΑ μίλησε στο «Καλημέρα Ελλάδα» του ΑΝΤ1 σχολιάζοντας την επόμενη μέρα στο κόμμα «Δεν περίμενα να παραιτηθεί ο Αλέξης Τσίπρας, όμως ήταν μία θαρραλέα απόφαση» είπε ο κ. Κούλογλου, ενώ συνέχισε αναφέροντας πως «αυτό, βέβαια είναι μία απελευθέρωση και για τον ίδιο αλλά και για το κόμμα. Δέχθηκε πολλές επιθέσεις ο Τσίπρας. Έκανε λάθη, όμως του φορτώθηκαν πολλά πράγματα. Θεωρώ ότι θα πρέπει να μιλήσει κάποια στιγμή για το 2015 και το 2019 και τις “κωλοτούμπες” που του χρέωσαν». «Νομίζω πως είναι η στιγμή, μετά την παραίτηση του Αλέξη Τσίπρα που ο ΣΥΡΙΖΑ θα κάνει ένα βήμα πίσω για να δει τα λάθη που έγιναν» τόνισε ενώ ανέφερε πως «το νέο πρόσωπο που θα αναλάβει την προεδρία του κόμματος θα μπορεί – σε αυτές τις συνθήκες όπως έχουν διαμορφωθεί – να αντιμετωπίσει καλύτερα τον Κυριάκο Μητσοτάκη αλλά και να έρθει σε μία επαφή με το ΠΑΣΟΚ, ώστε να υπάρξει μία ισχυρή αντιπολίτευση» , σημειώνοντας πως κάτι τέτοιο δεν έγινε μέχρι στιγμής καθώς «δεν υπήρχε χημεία ανάμεσα σε Τσίπρα και Ανδρουλάκη, δεν είχαν καλές σχέσεις». «Ο ΣΥΡΙΖΑ οφείλει τα πάντα στον Τσίπρα» είπε χαρακτηριστικά ενώ αποκάλυψε πως «υπήρχαν άνθρωποι που έλεγαν “δεν γίνεται να δείξουμε αυτές τις δημοσκοπήσεις στον Πρόεδρο» για αυτό και ο ίδιος ο Τσίπρας είπε πως «δεν είχε ακριβή εικόνα» ενώ είπε πως «έγιναν πολλά λάθη στην προεκλογική εκστρατεία». Σχετικά με την διάδοχη κατάσταση στην προεδρία δεν έδειξε προτίμηση.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-30
https://www.news.gr,https://www.news.gr/politikh/article/3328901/dimitris-vitsas-theoro-oti-den-ine-telos-gia-ton-siriza-ke-ton-tsipra.html,Πολιτική,Δημήτρης Βίτσας: Θεωρώ ότι δεν είναι τέλος για τον ΣΥΡΙΖΑ και τον Τσίπρα,30/06/2023,"Ήταν μια από τις επιλογές που είχε ο Αλέξης Τσίπρας σε αυτή την περίοδο, τόνισε το στέλεχος του ΣΥΡΙΖΑ, Δημήτρης Βίτσας, ερωτηθείς εάν περίμενε την παραίτηση του προέδρου του ΣΥΡΙΖΑ, ενώ συμπλήρωσε ότι δεν μίλησε για δυαρχία καιότι η δήλωσή του έτσι ερμηνεύτηκε. «Στην ουσία έχουμε ένα τέλος εποχής που στηρίζεται στο ότι τελειώνει η 15ετής πορεία για τον ΣΥΡΙΖΑ με πρόεδρο τον Αλέξη Τσίπρα. Του οφείλουμε πάρα πολλά, έκανε αυτό το κόμμα ισχυρό παράγοντα στην πολιτική ζωή του τόπου, κερδίσαμε τις εκλογές, για πρώτη φορά η αριστερά κέρδισε εκλογές, είχαμε και τις δύσκολες περιόδους μας, βεβαίως αυτό θα είναι τέλος εποχής του ΣΥΡΙΖΑ με ηγέτη τον Τσίπρα, θεωρώ ότι δεν είναι τέλος για τον ΣΥΡΙΖΑ και για τον Τσίπρα». «Το κεφάλαιο Τσίπρας δεν τέλειωσε, θα βοηθά πάρα πολύ όποιον βγει πρόεδρος και με τρόπο που δεν θα καταλαβαίνετε εσείς οι δημοσιογράφοι. Και από κει και πέρα είναι νέος, είναι πλούσιος σε εμπειρίες και γνώσεις και κανείς δεν μπορεί να προδικάσει το μέλλον». «Δεν έχω ακούσει τίποτα» απάντησε ο κ. Βίτσας σε ερώτηση για κάποια κίνηση του κ. Τσίπρα εκτός ΣΥΡΙΖΑ. Για την παρουσία του κ. Τσίπρα στο κόμμα ο κ. Βίτσας είπε: «Είμαι σίγουρος, όπως τον ξέρω τον Τσίπρα, ότι θα είναι παρών, αυτό έχει σημασία. Η παρουσία δεν σημαίνει ντε και καλά πρόεδρος. Θα δρα στο πλαίσιο της συλλογικότητας». Όσο για την διαδικασία εκλογής νέου προέδρου είπε ότι πρέπει να ολοκληρωθεί «γρήγορα ναι, πρόχειρα όχι». «Από κει και πέρα ο κ. Μητσοτάκης θα έχει ισχυρό αντίπαλο. Δεν βλέπω κάτι που να μην μας κρατήσει ενωμένους και να μας πάει σε διάσπαση. Και ο Τσίπρας εγγυάται την ενότητα του κόμματος».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-30
https://www.news.gr,https://www.news.gr/politikh/article/3328840/panagiotis-rigas-gia-dimitri-tzanakopoulo-me-epiase-apo-ton-lemo-dechtika-aprokliti-trampoukiki-epithesi.html,Πολιτική,Παναγιώτης Ρήγας για Δημήτρη Τζανακόπουλο: Με έπιασε από τον λαιμό – Δέχτηκα απρόκλητη τραμπούκικη επίθεση,30/06/2023,"Τεταμένο είναι το κλίμα στον ΣΥΡΙΖΑ μετά την εκλογική ήττα του κόμματος, όπου το βράδυ της 25ης Ιουνίου ο Παναγιώτης Ρήγας και ο Δημήτρης Τζανακόπουλος είχαν έναν άγριο καυγά. Μάλιστα, σε δηλώσεις του στην εφημερίδα «Δημοκρατία», ο πρώτος έκανε λόγο για «απρόκλητη τραμπούκικη επίθεση» του δεύτερου, ενώ διευκρίνισε ότι σε κάθε περίπτωση δεν έπαιξαν ξύλο. «Δέχθηκα μια απρόκλητη και τραμπούκικη επίθεση. Ξαφνικά άρχισε να μου πετάει αντικείμενα και με έπιασε από τον λαιμό» δήλωσε στην εφημερίδα ο κ. Ρήγας. «Ήταν πολλοί εκεί και προσπάθησαν να τον ηρεμήσουν (σ.σ. τον Δημήτρη Τζανακόπουλο). Εξαπέλυσε ύβρεις, τις οποίες δεν θέλω να μεταφέρω. Εδώ που φθάσαμε, κάτι πρέπει να γίνει», συνέχισε σχετικά με τον καβγά του με τον Δημήτρη Τζανακόπουλο.     Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-30
https://www.news.gr,https://www.news.gr/politikh/article/3328760/antonaros-meta-tin-paretisi-tsipra-an-ichan-koukoutsi-mialo-i-epidoxi-diadochi-sto-siriza.html,Πολιτική,Αντώναρος μετά την παραίτηση Τσίπρα: «Αν είχαν κουκούτσι μυαλό οι επίδοξοι διάδοχοι στο ΣΥΡΙΖΑ…»,30/06/2023,"Λίγες ώρες μετά την παραίτηση του Αλέξη Τσίπρα από την ηγεσία του ΣΥΡΙΖΑ, ο Ευάγγελος Αντώναρος, με μια ανάρτηση στον προσωπικό του λογαριασμό στο Facebook ζητά ουσιαστικά την επιστροφή του στην προεδρία του κόμματος. «Αν είχαν κουκούτσι μυαλό οι επίδοξοι διάδοχοι στο Συριζα-ΠΣ θα έκαναν κάτι απλό: Τα μέλη όλων των κορυφαίων οργάνων θα συνέτασσαν κοινή επιστολή, θα παραιτούνταν ομαδικά και θα ζητούσαν από τον Αλέξη Τσίπρα να αναθεωρήσει την απόφαση του. Ταυτόχρονα θα ζητούσαν την άμεση επανεκλογή του. Αλλά είπαμε…αν…» έγραψε στην ανάρτησή του ο Ευάγγελος Αντώναρος.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-30
https://www.news.gr,https://www.news.gr/politikh/article/3328555/siriza-stin-politiki-grammatia-to-savvatokiriako-o-odikos-chartis-gia-tin-eklogi-neou-proedrou.html,Πολιτική,ΣΥΡΙΖΑ: Ο… χάρτης για την εκλογή νέου προέδρου – Οι επίδοξοι «δελφίνοι»,29/06/2023,"Μέσα στα επόμενα 24ωρα και πιθανότατα το Σαββατοκύριακο, σύμφωνα με πληροφορίες, αναμένεται να συνεδριάσει η Πολιτική Γραμματεία του ΣΥΡΙΖΑ-Προοδευτική Συμμαχία, προκειμένου να δρομολογήσει τον οδικό χάρτη για την εκλογή νέου προέδρου από την βάση του κόμματος. Ήδη, έχουν αρχίσει να βγαίνουν στην επιφάνεια οι επίδοξοι... δελφίνοι για την αρχηγία. Σύμφωνα με πληροφορίες, εντός της επόμενης εβδομάδας αναμένεται να συνεδριάσει και η Κοινοβουλευτική ομάδα του ΣΥΡΙΖΑ, η οποία θα εκλέξει νέο επικεφαλής της, ώστε να εκπροσωπείται το κόμμα στις κοινοβουλευτικές διαδικασίες, ενόψει και της τριήμερης συζήτησης των προγραμματικών δηλώσεων στη Βουλή. Νωρίτερα ο Αλέξης Τσίπρας ανακοίνωσε ότι δεν θα είναι υποψήφιος στην εκλογή νέας ηγεσίας από τα μέλη του κόμματος. Αναφέρθηκε δε στην ανάγκη επανίδρυσης του κόμματος, με βαθειά ανανέωση, όπως δήλωσε χαρακτηριστικά. Οι πιθανοί υποψήφιοι Στον ΣΚΑΪ μεταδόθηκε κούρσα για την αναζήτηση του προσώπου που θα διαδεχθεί τον Αλέξη Τσίπρα στην ηγεσία του κόμματος μετά την παραίτησή του έχει ξεκινήσει και ήδη ορισμένα ονόματα έχουν πέσει στο τραπέζι. Έφη Αχτσιόγλου Η Έφη Αχτσιόγλου θεωρείται από πολλούς το μεγαλύτερο φαβορί για τη διαδοχή. Σύμφωνα με το ρεπορτάζ του ΣΚΑΪ στο κεντρικό δελτίο ειδήσεων, η κυρία Αχτσιόγλου έχει αφήσει θετικό αποτύπωμα τόσο ως υπουργός Εργασίας όσο και ως τομεάρχης Οικονομικών. Πρόκειται για ένα πρόσωπο φρέσκο και δυναμικό που παραμένει άφθαρτο. Αλέξης Χαρίτσης Ο Αλέξης Χαρίτσης είναι επίσης ένα από τα επικρατέστερα ονόματα για την διαδοχή. Ο ίδιος έχει αφήσει θετικές εντυπώσεις τόσο ως τομεάρχης Ανάπτυξης, αλλά και για τον τρόπο που χειρίστηκε στο ΕΣΠΑ. Σύμφωνα μάλιστα με πληροφορίες του ΣΚΑΪ, τόσο ο κ. Χαρίτσης όσο και η κυρία Αχτσιόγλου θεωρούνται από κάποιος πως αποτελούν το μέλλον για το κόμμα του ΣΥΡΙΖΑ και για το λόγο αυτό είχε προταθεί κάποια στιγμή στον Αλέξη Τσίπρα να τους τοποθετήσει στο ευρωψηφοδέλτιο. Ευκλείδης Τσακαλώτος Ο πρώην υπουργός Οικονομικών, Ευκλείδης Τσακαλώτος θεωρείται επίσης πιθανό πρόσωπο για την ηγεσία του κόμματος. Η αριστερή πτέρυγα του ΣΥΡΙΖΑ ήθελε κάποιο δικό της πρόσωπο απέναντι στον Αλέξη Τσίπρα. Ωστόσο, μένει τώρα να αποφασιστεί αν πράγματι θα μπει στην κούρσα της διαδοχής μετά την παραίτηση του Αλέξη Τρίπρα. Η απόφαση αναμένεται να παρθεί το ερχόμενο Σάββατο όπου η αριστερή πτέρυγα συνεδριάζει. Ρένα Δούρου Η πρώην περιφερειάρχης Αττικής, είναι επίσης ένα από τα πιθανά ονόματα για την ηγεσία. Μάλιστα η κυρία Δούρου είχε έρθει δεύτερη σε ψήφους στο περσινό συνέδριο του κόμματος, πίσω από την Έφη Αχτσιογλου. Διονύσης Τεμπονέρας Ο 42χρονος εργατολόγος Διονύσης Τεμπονέρας, είναι επίσης από τα πρόσωπα που συζητιούνται έντονα αν και ο ίδιος δεν έχει εκφραστεί. Ωστόσο, ανάμεσα στις δυο εκλογικές μάχες, της 21ης Μάϊου και της 25ης Ιουνίου ήταν το πρόσωπο που ανέδειξε ο ΣΥΡΙΖΑ. Παύλος Πολάκης Ο Παύλος Πολάκης είναι και εκείνος πιθανό πρόσωπο για την ηγεσία, αν και δεν αποκλείεται να προκαλέσει αντιδράσεις,  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-29
https://www.news.gr,https://www.news.gr/politikh/article/3328346/tous-efnidiase-olous-o-alexis-tsipras-to-paraskinio-tis-paretisis-tou.html,Πολιτική,Τους αιφνιδίασε όλους ο Αλέξης Τσίπρας – Το παρασκήνιο της παραίτησής του,29/06/2023,"Η σημερινή απόφαση του Αλέξη Τσίπρα για να παραιτηθεί από την προεδρία του ΣΥΡΙΖΑ, την γνώριζαν πολύ λίγοι στο κόμμα. Μάλιστα, μετά την εκλογική ήττα της 25ης Ιουνίου τα σενάρια έδιναν και έπαιρναν στην Κουμουνδούρου, ενώ ο κ. Τσίπρας κρατούσε κλειστά τα χαρτιά του σε σχέση με τις αποφάσεις του Όπως ανέφερε ο συντάκτης της ΕΡΤ Γιάννης Φασουλάς: «Συνομίλησα με κορυφαίο στέλεχος του ΣΥΡΙΖΑ και όταν τον ρώτησα εάν υπάρχει περίπτωση να αποχωρήσει από την ηγεσία ο κ. Τσίπρας σε μία αποστροφή του λόγου του μου είπε “ελπίζω να μην το κάνει”. Ήθελαν να ξεκαθαρίσει το τοπίο ο ίδιος ο κ. Τσίπρας». Εξάλλου ο κ. Τσίπρας στη δήλωσή του από το Ζάππειο επισήμανε ότι «είναι ανάγκη επανίδρυσης του ΣΥΡΙΖΑ, που αυτό όπως είπε «αποτελεί προτεραιότητα». Ενώ σε άλλο σημείο, στην αρχή της δήλωσής του είπε πως έχει την εμπειρία τις αποφάσεις να μην τις λαμβάνει εν θερμώ, να τις παίρνει με ψυχραιμία και γι΄αυτό εδώ και τρεις ημέρες ο κ. Τσίπρας κρατούσε κλειστά τα χαρτιά του. Συνεδριάζει η Πολιτική Γραμματεία Έως το Σαββατοκύριακο, μετά την παραίτηση του Αλέξη Τσίπρα από Πρόεδρος του ΣΥΡΙΖΑ, αναμένεται να συνεδριάσει η Πολιτική Γραμματεία, που θα δρομολογήσει τον οδικό χάρτη για την εκλογή νέου προέδρου από την βάση του κόμματος, Τη Δευτέρα συνεδριάζει η Κοινοβουλευτική ομάδα του ΣΥΡΙΖΑ, η οποία θα εκλέξει νέο επικεφαλής. Η διαδικασία εκλογής νέου Προέδρου Τώρα θα πρέπει να συγκλιθούν τα όργανα του κόμματος, για να αποφασίσουν την διαδικασία. Η πολιτική Γραμματεία και η Κεντρική Επιτροπή για να καθορίσει τι ακριβώς θα γίνει, γιατί θα υπάρχουν υποψηφιότητες και θα πρέπει να κατατεθούν Ο λόγος είναι τώρα στην Πολιτική Γραμματεία και κυρίως στην Κεντρική Επιτροπή, ώστε να καθορίσουν την επόμενη μέρα στον ΣΥΡΙΖΑ και πως θα χαραχτεί.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-29
https://www.news.gr,https://www.news.gr/politikh/article/3328047/siriza-neo-proedro-tha-eklexi-i-kinovouleftiki-omada-meta-tin-paretisi-tsipra.html,Πολιτική,ΣΥΡΙΖΑ: Νέο πρόεδρο θα εκλέξει η Κοινοβουλευτική Ομάδα μετά την παραίτηση Τσίπρα,29/06/2023,"Την επόμενη εβδομάδα αναμένεται να κινηθούν οι διαδικασίες για την εκλογή νέου επικεφαλής στην Κοινοβουλευτική Ομάδα του ΣΥΡΙΖΑ, μετά την παραίτηση του Αλέξη Τσίπρα από την προεδρία, αλλά και τα όργανα του κόμματος. Σύμφωνα με τις έως τώρα πληροφορίες, επικρατέστερη να αναλάβει το ρόλο προέδρου στην Κοινοβουλευτική Ομάδα είναι η Όλγα Γεροβασίλη. Παραμένει άγνωστο, αν οι διαδικασίες θα έχουν ολοκληρωθεί έως την έναρξη της συζήτησης για την παροχή ψήφου εμπιστοσύνης στην κυβέρνηση και ποιος θα εκπροσωπήσει τον ΣΥΡΙΖΑ, στην περίπτωση που δεν θα έχουν ολοκληρωθεί.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-29
https://www.news.gr,https://www.news.gr/politikh/article/3327995/polakis-gia-paretisi-tsipra-gennea-apofasi-apo-enan-genneo-anthropo.html,Πολιτική,Πολάκης για παραίτηση Τσίπρα: Γενναία απόφαση από έναν γενναίο άνθρωπο,29/06/2023,"Τέλος εποχής σήμερα για τον Αλέξη Τσίπρα, μετά την παραίτησή του από την προεδρία του ΣΥΡΙΖΑ. Ο Παύλος Πολάκης, λίγα λεπτά με την παραίτηση του πρώην πρωθυπουργού, με μια ανάρτησή του στο Facebook σχολίασε: «Γενναία απόφαση από έναν γενναίο άνθρωπο! Τις μάχες που έρχονται θα τις δώσουμε με ψυχραιμία, συντροφικότητα και αποφασιστικότητα».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-29
https://www.news.gr,https://www.news.gr/politikh/article/3327873/ragdees-exelixis-ston-siriza-ektakti-dilosi-tsipra-sto-zappio-irthe-i-ora-na-anixoume-enan-neo-kiklo.html,Πολιτική,Ραγδαίες εξελίξεις στον ΣΥΡΙΖΑ: Παραιτήθηκε ο Αλέξης Τσίπρας – «Δεν θα είμαι υποψήφιος για την προεδρία»,29/06/2023,"Ραγδαίες είναι οι εξελίξεις στον ΣΥΡΙΖΑ – Προοδευτική Συμμαχία. Ο πρόεδρος του κόμματος Αλέξης Τσίπρας προχώρησε σε έκτακτη δήλωση από το Ζάππειο Μέγαρο για το μέλλον του κόμματος, σημειώνοντας ότι παραιτείται και δεν θα διεκδικήσει εκ νέου την προεδρία του κόμματος. «Κατανοώ την ανάγκη για ένα νέο κύμα στον ΣΥΡΙΖΑ, αποφάσισα να παραμερίσω για να περάσει. Αποφάσισα να προτείνω την εκλογή νέας ηγεσίας από τα μέλη του κόμματος, την άμεση προσφυγή στις σχετικές διαδικασίες. Δεν θα είμαι υποψήφιος», τόνισε χαακτηριστικά. Να σημειωθεί ότι λίγο μετά τις 11:00 το πρωί, ξεκίνησε να συνεδριάζει μετά την ήττα στις εκλογές της 25ης Ιουνίου το Εκτελεστικό Γραφείο του κόμματος για να αποτιμηθεί το αποτέλεσμα και να χαραχθεί ο «οδικός χάρτης» των αλλαγών του κόμματος. Ο Αλέξης Τσίπρας κατέθεσε εκεί, το πλαίσιο των προτάσεών του. Έχω πια την εμπειρία αυτές τις αποφάσεις να μην τις λαμβάνω εν θερμώ. Να τις παίρνω στο μαξιλάρι μου και να τις βασανίζω. Να αποφασίζω με ψυχραιμία. Και αυτό έκανα για τρία εικοσιτετράωρα. Γιατί ξέρω καλά ότι οι αποφάσεις μου έχουν επιπτώσεις και σε άλλους ανθρώπους. Ξεπερνούν εκ των πραγμάτων τον δικό μου ατομικό ορίζοντα.  Στη δήλωσή μου το βράδυ των εκλογών, είπα ότι ο ΣΥΡΙΖΑ έχει πια κλείσει έναν μεγάλο ιστορικό κύκλο, που πρέπει να τον αποτιμήσουμε με περηφάνια. Και να ανοίξουμε συλλογικά έναν επόμενο κύκλο. Δύσκολο, πρωτόγνωρο, αλλά ακόμη πιο ελπιδοφόρο και δημιουργικό. Μίλησα επίσης για την ανάγκη δύσκολων και γενναίων αποφάσεων που αφορούν τον ΣΥΡΙΖΑ-ΠΣ. Για την ανάγκη να συναντηθούμε πάλι με τις αξίες μας: Της συλλογικότητας, της ανιδιοτέλειας και της κοινωνικής ευθύνης. Να ανανεώσουμε τολμηρά το στελεχικό μας δυναμικό από πάνω μέχρι κάτω, δείχνοντας εμπιστοσύνη σε νέους ανθρώπους, να βάλουμε τέλος σε νοοτροπίες που μας κόστισαν ακριβά. Προσθέτω: Την ανάγκη να εφεύρουμε τον νέο ΣΥΡΙΖΑ, που θα μπορέσει με σεμνότητα και ανοιχτά μάτια να διαβάσει τις νέες αντιθέσεις και τα νέα ρεύματα της κοινωνίας, τις νέες προκλήσεις της εποχής, και να ανταποκριθεί στις προσδοκίες εκείνων που θέλει και έχει ταχθεί να εκπροσωπεί. Αυτές οι δύσκολες και γενναίες αποφάσεις, που καλούνται να υπηρετήσουν ένα νέο όραμα, αφορούν προφανώς και μένα. Πρώτον μάλιστα εμένα, που υπήρξα ο επικεφαλής του ΣΥΡΙΖΑ στον ιστορικό κύκλο που κλείνει. Παρέλαβα σε ηλικία μόλις 34 ετών ένα μικρό κόμμα της Αριστεράς. Το ταξίδι που κάναμε μαζί ήταν επικίνδυνο, γεμάτο παγίδες, αλλά συναρπαστικό. Από μικρό κόμμα, ο ΣΥΡΙΖΑ έγινε ο κορμός της προοδευτικής Παράταξης στην Ελλάδα. Το πρώτο αριστερό κόμμα στην Ευρώπη που κυβέρνησε και μάλιστα σε ιστορικές στιγμές για την πατρίδα και την Ευρώπη. Σε απίστευτα δύσκολες συνθήκες, με την κοινωνία καταρρακωμένη και την οικονομία χρεοκοπημένη. Και είχα την τύχη και την τιμή, για την οποία χρωστάω ευγνωμοσύνη στον ελληνικό λαό και τους συντρόφους μου, να είμαι ο πρώτος Αριστερός πρωθυπουργός.  Αυτό το ταξίδι ήταν μια πορεία που κάθε μέρα της ήταν μια μέρα μάχης. Αντιμετωπίσαμε μια Ευρώπη καχύποπτη και εχθρική απέναντι στην Ελλάδα και μια συμμαχία δανειστών που θεωρούσε την πατρίδα μας άξια τιμωρίας. Αντιμετωπίσαμε αφόρητες πιέσεις και εκβιασμούς. Που εκπορεύονταν από ισχυρές δυνάμεις έξω από τη χώρα, αλλά έβρισκαν ισχυρούς συμπαραστάτες και μέσα σ’ αυτή. Δηλώνω και σήμερα, αυτή τη σημαντική μέρα για μένα, περήφανος για όσα πετύχαμε. Για την έξοδο από τα μνημόνια και τη ρύθμιση του χρέους. Για την επούλωση των τραυμάτων της κοινωνίας και της οικονομίας. Για τη διεθνή εικόνα της Ελλάδας που αποκαταστήσαμε. Και βέβαια για την ιστορική Συμφωνία των Πρεσπών. Αυτό το έργο είναι δικό σας και δικό μας. Δεν μπορεί κανείς να μας το πάρει. Αυτό το δύσκολο ταξίδι όμως είχε και συμβιβασμούς. Είχε και δύσκολες αποφάσεις. Είχε και τραύματα. Είχε και φθορά. Σε κάθε περίπτωση, όμως, ήταν ένα ταξίδι που άφησε αποτύπωμα στην Ιστορία. Οι εμπειρίες του, οι επιτυχίες, τα λάθη του, οι μάχες που κερδίσαμε για λογαριασμό της πατρίδας, αλλά κι εκείνες που χάσαμε, αποτελούν αναντικατάστατη παρακαταθήκη για τον νέο κύκλο του ΣΥΡΙΖΑ. Γιατί ήρθε η ώρα να ανοίξουμε ένα νέο κύκλο. Όσο κι αν φαίνεται παράδοξο, το αρνητικό εκλογικό αποτέλεσμα μπορεί και πρέπει να γίνει η αρχή του. Το εκλογικό σώμα έδωσε στον ΣΥΡΙΖΑ-ΠΣ μια διπλή εντολή. Πρώτον, να ανταποκριθεί στον ρόλο της αξιωματικής αντιπολίτευσης. Που πάντα και εκ των πραγμάτων είναι ρόλος κόμματος εξουσίας. Και δεύτερον, να αλλάξει δραστικά, αν θέλει να διεκδικήσει εκ νέου με αξιώσεις την κυβέρνηση. Οφείλουμε να ανταποκριθούμε στη λαϊκή εντολή. Να αναδιοργανωθούμε άμεσα και χωρίς καμιά χρονοτριβή. Να μην επιτρέψουμε να χαθεί ούτε μια μέρα τόσο στην αντιπαράθεση με την κυβέρνηση της ΝΔ, όσο και στην αντιπαράθεση με τις δικές μας αδυναμίες, παθογένειες και προβλήματα. Μια διαδικασία βαθιάς ανανέωσης και επανίδρυσης, που θα αγκαλιάζει όλα τα μέλη του κόμματος, αλλά και τους φίλους και τις κοινωνικές ομάδες που θέλουμε να εκπροσωπούμε, είναι άμεση προτεραιότητα. Ο νέος ΣΥΡΙΖΑ είναι άμεση προτεραιότητα. Και δεν αφορά μόνο το κόμμα μας. Αφορά την ποιότητα της Δημοκρατίας μας, τις αντιστάσεις στις πολιτικές της ΝΔ, το μέτωπο στην ακροδεξιά και τον νεοφασισμό που βρήκε θέση στην ελληνική Βουλή. Αυτή την πεποίθησή μου για την ανάγκη μιας διαδικασίας βαθιάς ανανέωσης και επανίδρυσης θα ήταν υποκριτικό να την προτείνω μόνο με το λόγο μου, αν δεν την υπηρετώ ταυτόχρονα και με τη στάση μου. Το νέο κύμα στην κοινωνία, την τέχνη, την πολιτική, περνάει είτε με συγκρούσεις. Το πιο συνηθισμένο. Είτε επειδή κάποιοι που κατέχουν θέσεις ευθύνης κατανοούν την αναγκαιότητά του. Κι εγώ κατανοώ την ανάγκη για ένα νέο κύμα του ΣΥΡΙΖΑ. Και αποφάσισα να παραμερίσω για να περάσει. Έχω εμπιστοσύνη στο ανθρώπινο δυναμικό του κόμματός μας. Στις αστείρευτες δυνάμεις της κοινωνίας και της Αριστεράς.  Αποφάσισα λοιπόν να προτείνω την εκλογή νέας ηγεσίας από τα μέλη του Κόμματος, όπως ορίζει το καταστατικό του. Την άμεση προσφυγή στις σχετικές διαδικασίες. Στις οποίες φυσικά δεν θα είμαι υποψήφιος. Θα είμαι όμως παρών πριν, κατά τη διάρκεια, αλλά και μετά από αυτές. Δεν το κρύβω ότι είμαι συγκινημένος. Ότι αυτή η απόφαση έχει και για μένα ένα στοιχείο οδύνης, όπως θα είχε και για τον καθένα. Έχει όμως και ένα στοιχείο προσωπικής πρόκλησης. Να αποδείξω με τη στάση και το παράδειγμά μου ότι στη ζωή, στην πολιτική, ιδίως στην πολιτική που αναφέρεται σε αξίες, μπορείς να είσαι μάχιμος και δημιουργικός, ίσως σε κάποιες περιπτώσεις ακόμα πιο χρήσιμος, και χωρίς αξιώματα. Να αποδείξω ότι η μάχη για τις ιδέες και η προσφορά δεν ορίζεται από την καρέκλα που κατέχει κανείς. Θέλω να απευθυνθώ στα χιλιάδες μέλη, τους φίλους και τους ψηφοφόρους του ΣΥΡΙΖΑ, που μαζί τους βρέθηκα και βρεθήκαμε σ’ αυτό το συναρπαστικό ταξίδι. Θα συνεχίσω να είμαι δίπλα σας. Να σας αισθάνομαι δίπλα μου. Το ταξίδι συνεχίζεται. Και η πιο όμορφη θάλασσα είναι αυτή που δεν έχουμε ακόμη ταξιδέψει. Θέλω όμως να απευθυνθώ και σε όλες τις Ελληνίδες και τους Έλληνες. Μπορεί κάποιοι να χαίρεστε με την απόφασή μου και μπορεί κάποιοι άλλοι να λυπάστε. Αλλά τα επόμενα χρόνια δεν θα είναι εύκολα για κανένα μας. Ό, τι κι αν ψήφισε στις τελευταίες εκλογές. Ζούμε σε μια περίοδο αλλεπάλληλων κρίσεων, σε ένα ασταθές οικονομικό περιβάλλον, σε μια περίοδο γεωπολιτικών εντάσεων και προκλήσεων. Η πίστη στις αξίες μας, η προσήλωσή μας στη Δημοκρατία και την Ελευθερία, που είναι συνώνυμο της Ελλάδας, η αγάπη για τον άνθρωπο, η αλληλεγγύη, η αγάπη για την πατρίδα, η ενότητα, το εμείς πάνω από το εγώ, είναι ο δρόμος για να ξεπεράσουμε όλες τις δυσκολίες. Η προοδευτική Παράταξη του τόπου, όπως πάντα στην ιστορία, θα είναι οδηγός σε αυτή τη συλλογική εθνική προσπάθεια. Και ένας νέος ΣΥΡΙΖΑ, που θα την εκφράζει αυτή τη μεγάλη Παράταξη, μπορεί να γίνει ξανά η ελπίδα για ένα καλύτερο αύριο. Αυτό τον σκοπό υπηρετεί η απόφασή μου. Αυτό τον σκοπό θα υπηρετώ πάντα. Την ελπίδα για ένα καλύτερο αύριο.»      Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-29
https://www.news.gr,https://www.news.gr/politikh/article/3327832/lakis-lazopoulos-gia-siriza-kani-prospathies-na-ftasi-sto-3-an-sinechisi-etsi-tha-ta-kataferi.html,Πολιτική,"Λάκης Λαζόπουλος για ΣΥΡΙΖΑ: Κάνει προσπάθειες να φτάσει στο 3%, αν συνεχίσει έτσι θα τα καταφέρει",29/06/2023,"Το εκλογικό αποτέλεσμα της 25ης Ιουνίου σχολίασε με τον δικό του τρόπο ο Λάκης Λαζόπουλος, αναφερόμενος στη βαριά ήττα του ΣΥΡΙΖΑ. Μάλιστα, τόνισε πως τα στελέχη της Κουμουνδούρου κάνουν… προσπάθεια να στείλουν το κόμμα ξανά στο 3%! «Δόξα τω Θεώ πήγε πιο παρακάτω. Παλεύανε πολύ να το πάνε στο 3%, δεν τα κατάφεραν. Θέλει κι άλλη προσπάθεια. Την άλλη 4ετια τώρα. Αν συνεχίσει με τα ίδια πρόσωπα και τα ίδια μυαλά θα τα καταφέρουν» είπε ο Λάκης Λαζόπουλος στο podcast του Newsbreak.gr. Ο γνωστός ηθοποιός αναφέρθηκε και στην κόντρα ανάμεσα σε ΣΥΡΙΖΑ-ΠΑΣΟΚ για την αντιπολίτευση και τον τίτλο του «δεύτερου κόμματος»: «Και κάνει μια κίνηση ο ελέφαντας και πέφτουν τα 99.999 μυρμήγκια. Και μένει ένα και του φωνάζουν “Μήτσο πνίχτον”. Πώς να το πνίξει το ένα μυρμήγκι τον ελέφαντα;». Η Αριστερά ήταν το θέμα σχολιασμού από τον Λάκη Λαζόπουλου και ούτε το ΚΚΕ γλίτωσε από τα πυρά του: «Είναι υγεία να υπάρχει, σαν την πίεση του γέρου τα ποσοστά του, ο γέρος δεν πάει για πρωταθλητισμό. Το ΚΚΕ είναι σαν τον πατέρα που κληρονόμησε ένα περίπτερο και θα δώσει ένα ίδιο στον γιο του. Θέλει να έχει την πελατεία του, να ξέρει τα ονόματα τους. Αν έχεις μεγάλο κόμμα δεν ξέρεις ποιος είναι δικός σου να τον δώσεις». Ο Λάκης Λαζοπουλος στην πιο εμπεριστατωμένη ανάλυση του εκλογικού αποτελέσματοςΤι λέει για Μητσοτακη,ΣΥΡΙΖΑ,ΠΑΣΟΚ,ΚΚΕ.#εκλογες2023 pic.twitter.com/ZCBj9xRjBD — Marka2‼️ (@Marka2free) June 28, 2023   Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-29
https://www.news.gr,https://www.news.gr/politikh/article/3327750/sovaro-episodio-tzanakopoulou-riga-to-vradi-tis-kiriakis-sta-grafia-tis-koumoundourou.html,Πολιτική,Σοβαρό επεισόδιο Τζανακόπουλου – Ρήγα το βράδυ της Κυριακής στα γραφεία της Κουμουνδούρου,29/06/2023,"Έντονο επεισόδιο φέρεται να καταγράφηκε το βράδυ της Κυριακής στα κεντρικά γραφεία του ΣΥΡΙΖΑμεταξύ των πρώην γραμματέων του κόμματος της αξιωματικής αντιπολίτευσης, Δημήτρη Τζανακόπουλου και Παναγιώτη Ρήγα, οι οποίοι σύμφωνα με την εφημερίδα «Απογευματινή», παραλίγο να πιαστούν στα χέρια. Κατά το δημοσίευμα, «από διαφορετικές πηγές επιβεβαιώνεται η πληροφορία πως το βράδυ της περασμένης Κυριακής στα γραφεία της Κουμουνδούρου τα αίματα άναψαν και ακούστηκαν πολλά μπινελίκια από εκνευρισμένα στελέχη του κόμματος, όπως τον Δ. Τζανακόπουλο, ο οποίος φέρεται να κινήθηκε με άγριες διαθέσεις προς τον πρώην Γραμματέα της Κεντρικής Επιτροπής Π. Ρήγα, έπειτα από έναν διαπληκτισμό που είχαν σχετικά με τα αίτια της οδυνηρής ήττας». Τα χειρότερα αποφεύχθηκαν με την παρέμβαση ψυχραιμοτέρων, όπως του μέλους της Πολιτικής Γραμματείας Νίκου Σκορίνη. Η εφημερίδα τονίζει πως όλα ξεκίνησαν όταν ο κ. Τζανακόπουλος άρχισε να πετάει ειρωνικές σπόντες για την «επιτυχία της διεύρυνσης» του κόμματος προς τον χώρο της κεντροαριστεράς, κίνηση που έχουν στηρίξει η εσωκομματική ομάδα ΡΕΝΕ (Ριζοσπαστική Εναλλακτική Ενότητα), στην οποία ανήκουν μεταξύ άλλων οι Παναγιώτης Ρήγας, Νίκος Σκορίνης, Χάρης Τσιόκας, Διονύσης Τεμπονέρας και Αντώνης Κοτσακάς. «Η διεύρυνση δεν ήταν πετυχημένη γιατί έπρεπε να έχετε φέρει τον Χρήστο Παπουτσή και τον Δημήτρη Ρέππα» (σ.σ. τους πρώην υπουργούς του ΠΑΣΟΚ), φέρεται να είπε σε ειρωνικό ύφος ο Τζανακόπουλος και εκεί ήταν που ο Ρήγας αντέδρασε: «Σιγά ρε που σου φταίει η διεύρυνση, άντε φύγε από εδώ». Και στο σημείο αυτό, οι δύο άνδρες παραλίγο να πιαστούν στα χέρια, εξαιτίας και της έντασης των στιγμών λόγω του δυσμενούς εκλογικού αποτελέσματος.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-29
https://www.news.gr,https://www.news.gr/politikh/article/3327494/siriza-sinedriazi-simera-to-ektelestiko-grafio-tou-kommatos.html,Πολιτική,ΣΥΡΙΖΑ: Συνεδριάζει σήμερα το Εκτελεστικό Γραφείο του κόμματος,29/06/2023,"Αρχίζει να κινείται ο εσωκομματικός μηχανισμός του ΣΥΡΙΖΑ προκειμένου να αναλύσει τα αποτελέσματα των εκλογών της 25ης Ιουνίου όπου η αξιωματική αντιπολίτευση υπέστη βαριά ήττα από τη Νέα Δημοκρατία καθώς και να χαραχθεί η μελλοντική στρατηγική. Έτσι, έκτακτη συνεδρίαση θα πραγματοποιήσει την Πέμπτη (29/06) το Εκτελεστικό Γραφείο του ΣΥΡΙΖΑ – ΠΣ. Η συνεδρίαση αναμένεται να πραγματοποιηθεί στις 11:00 το πρωί και αναμένονται καθοριστικές αποφάσεις μιας και υπάρχει πίεση χρόνου αφού μετά το καλοκαίρι θα αρχίσει η προεκλογική διαδικασία για τις «κάλπες» της τοπικής αυτοδιοίκησης. Το Εκτελεστικό Γραφείο είναι η πρώτη βαθμίδα των εσωκομματικών διεργασιών του ΣΥΡΙΖΑ, ενώ στη συνέχεια δεν αποκλείεται να συγκληθεί η Πολιτική Γραμματεία και ακολούθως η Κεντρική Επιτροπή.  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-29
https://www.news.gr,https://www.news.gr/politikh/article/3327207/siriza-o-k-mitsotakis-etimazi-tin-isodo-idioton-sto-ekav.html,Πολιτική,ΣΥΡΙΖΑ: Ο κ. Μητσοτάκης ετοιμάζει την είσοδο ιδιωτών στο ΕΚΑΒ,28/06/2023,"Για κρυφή ατζέντα στην υγεία καταγγέλλει την κυβέρνηση ο ΣΥΡΙΖΑ-ΠΣ με αφορμή τις δηλώσεις του πρωθυπουργού στην συνεδρίαση του Υπουργικού Συμβουλίου. Στην ανακοίνωσή του αναφέρει: «Μια ημέρα μετά από ένα ακόμα τραγικό περιστατικό απώλειας συνανθρώπου μας στην Θάσο, λόγω ελλείψεων στο ΕΚΑΒ, ο κ. Μητσοτάκης στο υπουργικό συμβούλιο απέκλεισε νέες προσλήψεις στο ΕΚΑΒ και μίλησε για συνδρομή της Πυροσβεστικής και των Ενόπλων Δυνάμεων. Με δεδομένο ότι το κόστος πλήρους στελέχωσης του ΕΚΑΒ είναι μερικές δεκάδες εκατομμύρια, το κίνητρο του κ. Μητσοτάκη δεν μπορεί είναι δημοσιονομικό. Απλά ετοιμάζει την είσοδο ιδιωτών και στο ΕΚΑΒ και μέχρι τότε θέλει να καλύψει τα κενά δημιουργώντας άλλα κενά στην Πυροσβεστική και τις Ένοπλες Δυνάμεις. Ειδικά για την Πυροσβεστική, τα προηγούμενα χρόνια οι δραματικές ελλείψεις σε προσωπικό είχαν ως αποτέλεσμα να μην αποτραπεί μια από τις μεγαλύτερες περιβαλλοντικές καταστροφές στην Εύβοια». Κλείνοντας διαβεβαιώνει ότι ο ΣΥΡΙΖΑ - ΠΣ «δεσμεύεται ότι θα σταθεί εμπόδιο στα σχέδια ιδιωτικοποίησης της Υγείας και θα παλεύει καθημερινά μέσα και έξω από τη Βουλή για ισχυρή ποιοτική και καθολική υγειονομική περίθαλψη».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-28
https://www.news.gr,https://www.news.gr/politikh/article/3326535/dionisis-temponeras-afise-anichto-to-endechomeno-sinergasias-siriza-pasok-stis-aftodiikitikes-ekloges.html,Πολιτική,Διονύσης Τεμπονέρας: Άφησε «ανοιχτό» το ενδεχόμενο συνεργασίας ΣΥΡΙΖΑ – ΠΑΣΟΚ στις αυτοδιοικητικές εκλογές,28/06/2023,"Διόλου αρνητικός δεν εμφανίστηκε ο Διονύσης Τεμπονέρας στο ενδεχόμενο συνεργασίας του ΣΥΡΙΖΑ με το ΠΑΣΟΚ μιλώντας στα Παραπολιτικά FM, εκτιμώντας ότι θα δημιουργηθεί «ένα πλατύ δημοκρατικό μέτωπο απέναντι σε μια Δεξιά η οποία έρχεται με διαθέσεις τις οποίες ήδη έχει δείξει». Παράλληλα, σημείωσε πως πρέπει Αριστερά και Κεντροαριστερά να συναινέσουν για να αντιμετωπιστεί η Νέα Δημοκρατία. «Το μέτωπο θα προκύψει με όλους εκείνους τους δημοκρατικούς πολίτες οι οποίοι αντιλαμβάνονται την κρισιμότητα των στιγμών, αντιλαμβάνονται τον πολιτικό συσχετισμό που έχει σχηματιστεί και είναι εξαιρετικά αρνητικός για όλη την κοινωνία. Νομίζω ότι και η Αριστερά και η Κεντροαριστερά με πρώτο σημείο καμπής τις επερχόμενες αυτοδιοικητικές εκλογές θα πρέπει να συναινέσουν προκειμένου να μην επιτρέψουμε η ΝΔ και αυτή η συντηρητική κυβέρνηση να βάλει ακόμα πιο γερά θεμέλια μέσα στο επόμενο χρονικό διάστημα» είπε χαρακτηριστικά ο κ. Τεμπονέρας. Όταν, δε, ρωτήθηκε αν με όσα λέει αφήνει ανοιχτό το ενδεχόμενο ΣΥΡΙΖΑ και ΠΑΣΟΚ να κατέβουν από κοινού στις επερχόμενες αυτοδιοικητικές εκλογές, ο Διονύσης Τεμπονέρας ήταν ακόμα πιο ξεκάθαρος: «Όποιος δεν το συμμερίζεται αυτό θεωρώ ότι δεν έχει αντιληφθεί τι συντελέστηκε στη χώρα την προηγούμενη Κυριακή». Παράλληλα, ο κύριος Τεμπονέρας είπε ότι «οι αναλύσεις και οι τοποθετήσεις όλων θα έπρεπε να είναι πιο προσεκτικές. Να περιμένουμε πρώτα να συνεδριάσουν τα όργανα, να ληφθούν οι αποφάσεις και να τεθεί επί τάπητος ένας οδικός χάρτης ο οποίος θα μας πάει συντεταγμένα σε διαδικασίες όπου θα αποφασίσουμε κρίσιμα ζητήματα όπως είναι το πολιτικό μας στίγμα, η πολιτική ταυτότητα, η θέση και η φυσιογνωμία μας, να δούμε ποια συμφέροντα θέλουμε να εκπροσωπήσουμε στην κοινωνία».    Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-28
https://www.news.gr,https://www.news.gr/politikh/article/3325822/rania-svigkou-me-to-vlemma-stin-kinonia-i-anasigkrotisi-tou-siriza.html,Πολιτική,Ράνια Σβίγκου: Με το βλέμμα στην κοινωνία η ανασυγκρότηση του ΣΥΡΙΖΑ,27/06/2023,"Η ανασυγκρότηση του ΣΥΡΙΖΑ «θα πρέπει να γίνει με ωριμότητα και ευθύνη, με το βλέμμα στην κοινωνία, με συντεταγμένες και δημοκρατικές διαδικασίες», τόνισε η Γραμματέας της ΚΕ του ΣΥΡΙΖΑ ΠΣ, Ράνια Σβίγκου, σε συνέντευξη της στον ρ/σ «Στο Κόκκινο 105,5». Είπε ότι «έχουμε μια κυβέρνηση, η οποία θέλει να φέρει σε πέρας ένα σχέδιο αναδιάρθρωσης σε μια σειρά από κρίσιμους τομείς, όπως η Υγεία, η Παιδεία, τα εργασιακά, κάτι που σημαίνει ότι θα πρέπει πολύ γρήγορα ο ΣΥΡΙΖΑ-ΠΣ να σταθεί στα πόδια του και να ανασυγκροτηθεί». Ειδικότερα η κ. Σβίγκου σχολίασε ότι το νέο κυβερνητικό σχήμα «είναι υπό τον απόλυτο έλεγχο και έχει τη σφραγίδα του Κυριάκου Μητσοτάκη» και πως «οι επιλογές Χατζηδάκη και Γεωργιάδη στα Υπουργεία Οικονομικών και Εργασίας, αλλά και του κ. Χρυσοχοΐδη στο Υγείας, προαναγγέλλουν μια ακραία νεοφιλελεύθερη γραμμή και ένα πισωγύρισμα σε βάρος της υπεράσπισης των δημοσίων αγαθών, των κοινωνικών και εργασιακών δικαιωμάτων». Χαρακτήρισε «εξαιρετικά ανησυχητικό για τη δημοκρατία μας και για τα δικαιώματα» το ότι «ιδρύθηκε Υπουργείο Οικογένειας χωρίς να υπάρχει Υπουργείο Ισότητας, όπως συμβαίνει στις υπόλοιπες ευρωπαϊκές χώρες». Πρόσθεσε ότι αυτό συνδυάζεται με την «τοποθέτηση ως Υφυπουργού της κυρίας Αλεξοπούλου που μιλούσε για την προστασία του αγέννητου παιδιού, κλείνοντας το μάτι σε όλους όσοι υποστηρίζουν την κατάργηση του δικαιώματος της αυτοδιάθεσης του σώματος των γυναικών». «Φαίνεται ότι η νέα κυβέρνηση δημιουργεί συναινέσεις και γέφυρες με την ακροδεξιά», είπε. Η κ. Σβίγκου μίλησε για τις «ευθύνες» της ΝΔ και του κ. Μητσοτάκη αναφορικά με την «άνοδο της ακροδεξιάς», σημειώνοντας ότι η ΝΔ κατά την προεκλογική αντιπαράθεση «διολίσθησε σε μια ακροδεξιά εθνικιστική ρητορική, στοχοποίησε Έλληνες μουσουλμάνους, και ανέδειξε το ευαίσθητο ζήτημα της Θράκης σε πρώτο θέμα της προεκλογικής της ατζέντας». Είπε ακόμη ότι «η τροπολογία για τον Κασιδιάρη αποδείχθηκε κενό γράμμα» και πως «η ΝΔ τον άφησε να κάνει ακόμα και live εκπομπές μέσα από τη φυλακή». «Όλες αυτές οι κινήσεις της ΝΔ, αντί να αντιμετωπίσουν τη Χρυσή Αυγή, τελικά διόγκωσαν συνολικά την ακροδεξιά», υποστήριξε. Είπε ότι το αποτέλεσμα των εκλογών «είναι ένα ιδιαίτερα αρνητικό αποτέλεσμα, όχι μόνο για τον ΣΥΡΙΖΑ-ΠΣ, αλλά συνολικά για τις αριστερές και τις προοδευτικές δυνάμεις, το οποίο θα πρέπει να προβληματίσει κάθε προοδευτικό και δημοκρατικό πολίτη» και πως «καμία αριστερή και προοδευτική δύναμη δεν μπορεί να είναι ευχαριστημένη από αυτό το δυσμενές πολιτικό τοπίο και αυτούς τους αρνητικούς συσχετισμούς». Μιλώντας ειδικότερα για τον ΣΥΡΙΖΑ ΠΣ τόνισε ότι «έχουμε την ευθύνη να αναλύσουμε το αποτέλεσμα με ειλικρίνεια και αυτοκριτική, κοιτώντας προς την κοινωνία και όχι με όρους εσωκομματικών διευθετήσεων». Σημείωσε ότι «θα πρέπει να συζητήσουμε γιατί απομακρυνθήκαμε από εκλογικά ακροατήρια των εργαζομένων, της νεολαίας, πράγμα το οποίο αντικατοπτρίζει και την αδυναμία μιας οργανωμένης παρέμβασής μας σε αυτούς τους χώρους, όπως και στην αυτοδιοίκηση». Ανέφερε ότι «το ζήτημα είναι για ποιο λόγο δεν καταφέραμε να έχουμε ένα πειστικό αφήγημα το οποίο να ανταποκρίνεται στις αγωνίες και στις ανάγκες της μεγάλης πλειοψηφίας της κοινωνίας, για ποιο λόγο ιδιαίτερα ακροατήρια, τα οποία στήριξαν τον ΣΥΡΙΖΑ-ΠΣ την προηγούμενη περίοδο δεν τον στήριξαν αυτή τη φορά. Ενδεχομένως, δεν ήμασταν τόσο γειωμένοι, όσο πιστεύαμε και δεν καταφέραμε να πιάσουμε το σφυγμό της κοινωνίας». Υπογράμμισε ότι ο ΣΥΡΙΖΑ-ΠΣ «παραμένει ένα από τα μεγαλύτερα κόμματα του προοδευτικού χώρου σε όλη την Ευρώπη», κι ότι «η ανασυγκρότησή του θα πρέπει να γίνει με ωριμότητα και ευθύνη, με το βλέμμα στην κοινωνία, με συντεταγμένες και δημοκρατικές διαδικασίες». Σχολίασε ότι «δεν υπάρχει απεριόριστος χρόνος, χρειάζονται γρήγορες αποφάσεις για τις αναγκαίες αλλαγές, όπως ανέφερε και ο Πρόεδρος του ΣΥΡΙΖΑ-ΠΣ», προσθέτοντας ότι «έχουμε μια κυβέρνηση η οποία θέλει να φέρει σε πέρας ένα σχέδιο αναδιάρθρωσης σε μια σειρά από κρίσιμους τομείς, όπως η Υγεία, η Παιδεία, τα εργασιακά, κάτι που σημαίνει ότι θα πρέπει πολύ γρήγορα ο ΣΥΡΙΖΑ-ΠΣ να σταθεί στα πόδια του και να ανασυγκροτηθεί». Υπογράμμισε ότι «θα πρέπει να είμαστε έτοιμοι και για τις αυτοδιοικητικές εκλογές που έχουμε τον Οκτώβρη». Τέλος, η κ. Σβίγκου, αναφερόμενη στον οδικό χάρτη και τις αναγκαίες αλλαγές στο κόμμα, τόνισε ότι «όλα θα αποφασιστούν από τα όργανα του κόμματος, στα οποία θα γίνει μια δημοκρατική και σε βάθος συζήτηση, θα κατατεθούν όλες οι απόψεις και θα παρθούν οι αναγκαίες αποφάσεις, για τον νέο κύκλο που ανοίγει, ο οποίος θα σημάνει την επανεκκίνηση και την αντεπίθεση του ΣΥΡΙΖΑ-ΠΣ».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-27
https://www.news.gr,https://www.news.gr/politikh/article/3325096/apostolakis-den-amfisvitite-o-tsipras-pros-to-paron-kali-i-nea-kivernisi.html,Πολιτική,Αποστολάκης: Δεν αμφισβητείται ο Τσίπρας προς το παρόν – Καλή η νέα κυβέρνηση,27/06/2023,"Στο αποτέλεσμα των εκλογών αναφέρθηκε ο βουλευτής του ΣΥΡΙΖΑ, Ευάγγελος Αποστολάκης σε δηλώσεις του στον ΣΚΑΪ και την εκπομπή «Σήμερα», λέγοντας ότι άφησε μια αίσθηση πίκρας στον ΣΥΡΙΖΑ, ήταν ένα αποτέλεσμα που δεν το περίμενε κανείς. Σύμφωνα με τον ίδιο, μεταξύ της πρώτης και της δεύτερης εκλογικής αναμέτρησης δεν υπήρχε χρόνος για να γίνει ανατροπή. Σε ερώτηση για τις εξελίξεις στον ΣΥΡΙΖΑ, αλλά και αν θα είναι ικανή αντιπολίτευση απάντησε πως «το μεγάλο ζήτημα είναι να εντοπιστούν τα προβλήματα, να μπει σε νέα βάση όλη η υπόθεση του ΣΥΡΙΖΑ, η αντιπολίτευση πρέπει να είναι ουσιαστική και αποτελεσματική, γιατί η χώρα κυβερνάται πολύ καλύτερα όταν υπάρχει μια ουσιαστική αντιπολίτευση. Εκτιμώ ότι όλα θα γίνουν γρήγορα στον ΣΥΡΙΖΑ, ήδη έχουν αρχίσει οι διεργασίες, δεν έχει νόημα αν δεν τρέξουν γρήγορα οι διαδικασίες. Επί τους παρόντος δεν τίθεται θέμα, είναι σαφές ότι δεν αμφισβητείται ο Τσίπρας προς το παρόν. Θα συγκληθούν τα όργανα και θα δούμε τι θα προκύψει». Σε ερώτηση αν υπάρχουν εναλλακτικές απάντησε: «Όταν κινείσαι στο πλαίσιο της δημοκρατίας, εναλλακτικές θα πρέπει να υπάρχουν, αλλά προς το παρόν δεν φαίνεται κάτι τέτοιο». Και συμπλήρωσε: «Η άποψή μου είναι ότι το όριο πρέπει να είναι η επόμενη αναμέτρηση. Στις αυτοδιοικητικές εκλογές πρέπει να σταθούμε με αξιοπρέπεια, εκτιμώ ότι μέχρι τότε πρέπει να έχουν κλείσει τα θέματα και να έχει αρχίσει να φαίνεται η επόμενη ημέρα». Σε ερώτηση για την κυβέρνηση που ανακοινώθηκε χθες ο κ. Αποστολάκης σχολίασε: «Εκτιμώ ότι είναι μια καλή κυβέρνηση, οι καλύτερες επιλογές που μπορεί να γίνονται, γίνονται για το καλό της χώρας. Βέβαια κάθε κυβέρνηση κρίνεται από το αποτέλεσμα, ελπίζω και εκτιμώ ότι θα πάει καλά. Για όλους μας είναι καλό να πάει καλά η χώρα».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-27
https://www.news.gr,https://www.news.gr/politikh/article/3325067/idrima-antenaouer-afti-ine-i-logi-tis-eklogikis-epitichias-tis-neas-dimokratias-ke-tou-k-mitsotaki.html,Πολιτική,Ίδρυμα Αντενάουερ: Αυτοί είναι οι λόγοι της εκλογικής επιτυχίας της Νέας Δημοκρατίας και του Κ. Μητσοτάκη,27/06/2023,"Το Ίδρυμα Κόνραντ Αντενάουερ στην Αθήνα (Αντιπροσωπεία για την Ελλάδα και την Κύπρο), σε μια πρώτη αξιολόγηση των εκλογών της 25ης Ιουνίου 2023, η οποία υπογράφεται από τον διευθυντή της, Μάριαν Βέντ, αναφέρει τα εξής: «Η μελλοντική Βουλή θα αποτελείται από οκτώ κόμματα, με τη Νέα Δημοκρατία (ΝΔ) να σχηματίζει αυτοδύναμη κυβέρνηση. Η ΝΔ κέρδισε όλες τις εκλογικές περιφέρειες εκτός από την εκείνη της Ροδόπης (με ισχυρή μουσουλμανική μειονότητα, η οποία επηρεάζεται εν μέρει από το τουρκικό Γενικό Προξενείο Κομοτηνής). Πρόκειται για ένα ιστορικό αποτέλεσμα. Ήδη στις εκλογές της 21ης Μαΐου 2023, ο Κυριάκος Μητσοτάκης όχι μόνο πέτυχε να κερδίσει ουσιαστικά άλλη μια θητεία ως πρωθυπουργός, αλλά να διατηρήσει και μάλιστα να διευρύνει την πολιτική του κυριαρχία. Αυτή η ενίσχυση επιβεβαιώθηκε και με τις δεύτερες εκλογές στις 25 Ιουνίου 2023. Με 158 έδρες η ΝΔ πέτυχε την απόλυτη πλειοψηφία των βουλευτών στη Βουλή (συνολικά 300 έδρες). Το αποτέλεσμα είναι ακόμη πιο εντυπωσιακό αν ληφθούν υπόψη οι προκλήσεις των τελευταίων τεσσάρων ετών: της πανδημίας, του σκανδάλου των παρακολουθήσεων, τις οξείες τουρκικές προκλήσεις, της μεταναστευτικής πίεσης, του ρωσικού επιθετικού πολέμου και των οικονομικών του συνεπειών, του σιδηροδρομικού δυστυχήματος στα Τέμπη και τέλος ενός εκλογικού συστήματος το οποίο ευνοεί μικρότερα κόμματα».  Copyright © 2012 - 2023 News.gr  Το σύνολο του περιεχομένου και των υπηρεσιών του news.gr διατίθεται στους επισκέπτες αυστηρά για προσωπική χρήση.Απαγορεύεται η χρήση ή επανεκπομπή του, σε οποιοδήποτε μέσο, μετά ή άνευ επεξεργασίας, χωρίς γραπτή άδεια του εκδότη.",2023-06-27
