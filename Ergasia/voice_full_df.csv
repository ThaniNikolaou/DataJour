,site,url,section,title,date,full_text,datetime,year,month,day,hour
0,https://www.athensvoice.gr/,https://www.athensvoice.gr/epikairotita/politiki-oikonomia/808588/erotimata-suriza-gia-ti-sunadisi-mitsotaki-erdogan/,Πολιτικη & Οικονομια,Τρία κρίσιμα ερωτήματα εγείρει ο ΣΥΡΙΖΑ για τη συνάντηση Μητσοτάκη – Ερντογάν,2023-07-12T18:15:00Z,"«Θετική η ενεργοποίηση διαύλων επικοινωνίας με τη γείτονα» Ενημέρωση για τη συνάντηση Μητσοτάκη – Ερντογάν και απαντήσεις σε τρία ερωτήματα ζητά από την κυβέρνηση ο ΣΥΡΙΖΑ. Τρία κρίσιμα ερωτήματα απευθύνει ο ΣΥΡΙΖΑ στον Κυριάκο Μητσοτάκη, σχετικά με τη συνάντησή του με τον Ρετζεπ Ταγίπ Ερντογάν, στο περιθώριο της Συνόδου του ΝΑΤΟ στο Βίλνιους.  Μεταξύ άλλων, η αξιωματική αντιπολίτευση σχολιάζει αιχμηρά τη στάση που κράτησε ο Κυριάκος Μητσοτάκης στο ζήτημα των ελληνοτουρκικών προεκλογικά, καταλογίζοντας στον πρωθυπουργό «στροφή 180 μοιρών». «Δεν εκπλήσσει κανέναν ότι ο κ. Μητσοτάκης αφού για χρόνια εκμεταλλεύθηκε τυχοδιωκτικά τα ελληνοτουρκικά για να πλήξει την αξιωματική αντιπολίτευση, με την κατηγορία ότι αποτελεί “εθνική εξαίρεση” για την οποία “ο πατριωτισμός αποτελεί ξένη λέξη”, προαναγγέλλοντας μάλιστα ότι θα θέσει θέμα Θράκης στον κ. Ερντογάν, σήμερα που βρίσκεται στο εξωτερικό, κάνει στροφή 180 μοιρών. Ξεχνά την εμπρηστική, προεκλογικής χρήσεως, ρητορική του και φοράει το κοστούμι της μετριοπάθειας και της διπλωματίας» αναφέρει η αξιωματική αντιπολίτευση και προσθέτει: «Ο ΣΥΡΙΖΑ-ΠΣ, με αίσθηση ευθύνης απέναντι στους πολίτες, δεν πρόκειται να τον ακολουθήσει στον δρόμο της εργαλειοποίησης και εκμετάλλευσης ευαίσθητων εθνικών θεμάτων για ψηφοθηρικούς και μικροκομματικούς λόγους. Η συνάντηση του κ. Μητσοτάκη με τον Τούρκο Πρόεδρο και η απόφαση για ενεργοποίηση διαύλων επικοινωνίας με τη γείτονα αποτελούν θετικές εξελίξεις τις οποίες στηρίζουμε. Θα λειτουργήσουν υπέρ των συμφερόντων της Ελλάδας μόνο αν πραγματοποιούνται στο πλαίσιο μιας εθνικής στρατηγικής για δέσμευση της Τουρκίας σε συγκροτημένο διάλογο, με προοπτική την Χάγη και σαφείς τις ελληνικές κόκκινες γραμμές. Αλλιώς η Τουρκία θα αξιοποιήσει τη συνάντηση για να προβάλλει διεθνώς τη χρήσιμη για τα δικά της συμφέροντα εικόνα διαλλακτικότητας και μετριοπάθειας, ώσπου να επανέλθει στην ένταση μόλις εξασφαλίσει αυτά που διεκδικεί. Στο πλαίσιο αυτό, και πέρα από τους διθυραμβικούς τόνους των φιλικών της ΜΜΕ, αναμένουμε από την Κυβέρνηση ενημέρωση για τα αποτελέσματα τόσο της συνάντησης όσο και της Συνόδου καθώς και απαντήσεις σε 3 συγκεκριμένα ερωτήματα: 1. Για ποιον λόγο ο κ Μητσοτάκης αλλάζει την πάγια θέση της χώρας και αναφέρεται στην νομική διαφορά μας με την Τουρκία για υφαλοκρηπίδα / ΑΟΖ, ως “γεωπολιτική”; 2. Διεκδικεί η ελληνική Κυβέρνηση ευθέως από την Αμερικανική, προϋποθέσεις για την πώληση F16 στην Τουρκία ή εναποθέτει τις ελπίδες της αποκλειστικά στις καθόλα σημαντικές προσπάθειες στο Κογκρέσο; Έθεσε το θέμα ο κ. Μητσοτάκης στον Αμερικανό Πρόεδρο ή εξακολουθεί να περιορίζεται στο δόγμα του πιστού και δεδομένου συμμάχου; 3. Ο Πρόεδρος του Ευρωπαϊκού Συμβουλίου ανακοίνωσε πρωτοβουλία για επανεκκίνηση των ευρωτουρκικών σχέσεων. Θα θέσει ο κ. Μητσοτάκης τη θετική ατζέντα και τις προϋποθέσεις της Ελλάδας σε αυτό το πλαίσιο;». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-12 18:15:00+00:00,2023,7,12,18
1,https://www.athensvoice.gr/,https://www.athensvoice.gr/epikairotita/politiki-oikonomia/808539/meta-tis-ekloges-ishni-adipoliteusi/,Πολιτικη & Οικονομια,"Μετά τις εκλογές, ισχνή αντιπολίτευση",2023-07-12T13:13:17Z,"Το δίπολο πρόοδος - οπισθοδρόμηση Η επόμενη μέρα μετά τις εκλογές για την κυβέρνηση και τα κόμματα της αντιπολίτευσης H διάκριση δεξιά-αριστερά στην Ευρώπη έχει ξεφτίσει, η παραδοσιακή, νεοδογματική ή η ριζοσπαστική αριστερά συχνά υιοθετούν στατικές ή συντηρητικές ή αντιμεταρρυθμιστικές θέσεις που οδηγούν στην ακινησία και όχι στην αναγκαία κοινωνική εξέλιξη και στις απαραίτητες μεταρρυθμίσεις του κράτους και άλλων, συναφών οικονομικοκοινωνικών τομέων. Κατά συνέπεια βρίσκουμε σοσιαλφιλελεύθερους και φιλελεύθερους ευρωπαϊστές (βλ. Μακρόν) ή φιλελεύθερους σοσιαλδημοκράτες να στηρίζουν την πρόοδο της κοινωνίας πιο ουσιαστικά κι αποτελεσματικά από τους λογής λογής, αποπροσανατολισμένους νεοκομμουνιστές ή ριζοσπαστικούς αριστερούς. Κι ας μη ξεχνάμε πως η ισχυρότερη αριστερά σε χώρα της Ευρώπης είναι ο προβληματικότατος, αλλοπρόσαλλος κι εχθροπαθής ΣΥΡΙΖΑ, οπότε μπορούμε να συμπεράνουμε κατά πόσο η αριστερά, με εργαλεία του 19ου και 20ού αιώνα, βαδίζει προς την πρόοδο. Το δίπολο πρόοδος-οπισθοδρόμηση είναι πιο λειτουργικό στις κοινωνικοπολιτικές πρακτικές, σήμερα, από το δίπολο αριστερά-δεξιά, και ανταποκρίνεται περισσότερο στα προβλήματα και στις αντιθέσεις της κοινωνίας. ΣΥΡΙΖΑ Ας αναφερθούμε στη διαδοχή του Τσίπρα στον ΣΥΡΙΖΑ και τις διαδικασίες που θα ακολουθηθούν. Τελικά, με τα πολλά, γλυτώσαμε από τον ενεργό Τσίπρα λόγω των διαδοχικών εκλογικών ηττών του, έκανε πολλή ζημιά, ενώ ως απόλυτος κυρίαρχος της αριστεράς για χρόνια, θα μπορούσε να αφήσει πίσω του κι αρκετά θετικά πράγματα, μα δεν το θέλησε. Καταφανές παράδειγμα και απόδειξη το ότι έκανε τελικά πίσω και δεν απέπεμψε ποτέ τον ασυγκράτητο Πολάκη. Προφανώς έφταιγε το κνίτικο παρελθόν του, πασπαλισμένο με ριζοσπαστική κι antiglobal αριστερά... Ο Τσίπρας έφυγε έχοντας κάνει πολλά λάθη και άσχημες πολιτικές ενέργειες και τρεις τέσσερις καλές σε 4 έτη: Σύμφωνο συμβίωσης των ομοφυλόφιλων, δωρεάν περίθαλψη στους ανασφάλιστους από τον EOΠΥ, και εν μέρει η αναγνώριση της Β. Μακεδονίας (ατελώς, γιατί κατάπιε και ορισμένα δυσάρεστα, π.χ. αναφορικά με τη γλώσσα της). Ο ΣΥΡΙΖΑ είναι πιθανόν να πέσει περισσότερο και στις αυτοδιοικητικές εκλογές και στις ευρωεκλογές... Γι’ αυτό πιθανά ο ευνοημένος από την εσωκομματική διαδικασία για εκλογή νέου προέδρου να είναι αυτός που θα αναδειχτεί δεύτερος ή αυτός που δεν θα μπει στην εκλογική μάχη (ίσως ο Χαρίτσης) και όχι αυτή(ός) που θα εκλεγεί πρόεδρος μεθαύριο. Η «κόκκινη» (δηλ. με καταβολές στην αριστερή τάση του κόμματος) Έφη Αχτσιόγλου συγκεντρώνει τις περισσότερες πιθανότητες, μα στα καθήκοντα του υπεύθυνου του ΣΥΡΙΖΑ για την οικονομία εκρίθη ελλιποβαρής, το εξήγησε κι ο Σπίρτζης, και είναι σήμερα σίγουρο πως όποιος δεν γνωρίζει οικονομολογία δεν κάνει για πρωθυπουργός. Έχει το προσόν της εντυπωσιακής ομορφιάς και εμφάνισής της και της ευγένειά της –σε αντίθεση με τον Τσίπρα– και των καλών σπουδών της, μα αυτά ίσως δεν φθάνουν. Ο Παππάς, το πρώην alter ego και ο προνομιακός σύμβουλος του Τσίπρα, ο ισχυρότερος από τους προεδρικούς υποψήφιους, είναι καταρτισμένος, καλά ενημερωμένος, έξυπνος, συγκροτημένος και πονηρός (υπερβολικά…), μα αποτελεί καμένο χαρτί γιατί καταδικάστηκε από το Ειδικό Δικαστήριο ομόφωνα, 13-0, για την αθέμιτη, εξωθεσμική και παράτυπη μεθόδευση του ζητήματος της ποδηγέτησης των ΜΜΕ ενώ ήταν υπουργός Επικρατείας και κατόπιν Ψηφιακής πολιτικής, Τηλεπικοινωνιών και Ενημέρωσης. Με άλλα λόγια φάνηκε υπερβολικά …πονηρός, χρησιμοποιώντας αθέμιτα μέσα και καταδικάστηκε δικαστικά γι’ αυτό. Ο αγριωπός, σκληρός, φανατικός, απειλητικός έναντι των πολιτικών αντιπάλων του, αψύς κι ωμός Σφακιανός, Πολάκης, θα κατέβει για να τεστάρει την επιρροή του στο κόμμα. Το ίδιο θα κάνει πιθανά και ο «αστός», μαρξιστής οικονομολόγος Τσακαλώτος, της αριστερής τάσης Ομπρέλα. Ουσιαστικά οι Πολάκης, Τσακαλώτος (ως πολύ αριστερός), ο Παππάς και η Δούρου (λόγω της φωτιάς στο Μάτι) είναι μισοαχρηστευμένοι. Άρα ο δρόμος ανοίγει για τη νομικό και ειδικευμένη στο εργατικό δίκαιο, Ε. Αχτσιόγλου. Τι μπορεί να καταφέρει όμως, τελικά, η Αχτσιόγλου ή ο Χαρίτσης που καιροφυλακτεί ή άλλος, που μπορεί να είναι σοβαροί, μα δεν είναι χαρισματικοί και τακτικιστές δημεγέρτες, λαοπλάνοι σαν τον Τσίπρα;... Αν μάλιστα ο Ν. Ανδρουλάκης ήταν σωστότερος κι αποτελεσματικότερος, το ΠΑΣΟΚ θα τους ξεπερνούσε δημοσκοπικά, κάτι που νομίζουμε, και ευχόμαστε, πως θα συμβεί μετά τις ευρωεκλογές, γιατί όπως και να το κάνουμε το ΠΑΣΟΚ έχει παρελθόν σοβαρού συστημικού και όχι τυχοδιωκτικού κόμματος εξουσίας. Ο ΣΥΡΙΖΑ εξαιτίας της απογοήτευσης από τις δυο διαδοχικές ήττες, της απομάγευσης που επήλθε ως συνέπεια στα μάτια των ψηφοφόρων του και της Βαβέλ της πολυφωνίας του, βρίσκεται σε φάση πτώσης των εκλογικών ποσοστών του, της πολιτικής πειθούς και της αξιοπιστίας του, μη κατανοώντας τι και πώς συνέβηκε να ηττηθεί κατά κράτος δυο φορές. Ο ΣΥΡΙΖΑ δεν αποτελεί πλέον μια εναλλακτική, ρεαλιστική και πραγματιστική, υπεύθυνη και σοβαρή κυβερνητική λύση. Οι πολίτες επέλεξαν την κανονικότητα, την κυβερνησιμότητα, την οικονομική ασφάλεια, την καθησυχαστική ασφάλεια της τάξης και της προστασίας του πολίτη, τις προϋποθέσεις κι εγγυήσεις για οικονομική ανάπτυξη και την πολιτική κι οικονομική σταθερότητα, και γι’ αυτό υπερψήφισαν, ακόμη και πολλοί κεντρώοι, σοσιαλδημοκράτες, ευρωπαϊστές και ήπιοι προοδευτικοί, τον φιλελεύθερο Κ. Μητσοτάκη. ΠΑΣΟΚ Το ΠΑΣΟΚ, εάν δει το ποτήρι μισογεμάτο, σχεδόν διπλασίασε το ποσοστό του από αυτό των βουλευτικών εκλογών του 2019, υπό την αείμνηστη Φ. Γεννηματά. Το κομμάτι που το ΠΑΣΟΚ απέσπασε από τον ΣΥΡΙΖΑ την εποχή της αποδρομής του ειδικά στις εκλογές του Μαΐου, δεν ήταν μικρό. Η κομματική τακτική του Ν. Ανδρουλάκη του διμέτωπου αγώνα τόσο εναντίον της ΝΔ, όσο κι εναντίον του ΣΥΡΙΖΑ ταυτόχρονα, εκ του αποτελέσματος, τελικά λειτούργησε και δούλεψε. Βοήθησαν και τα νέα πρόσωπα κομματικών στελεχών που εμφάνισε πίσω του. Μα αυτό δεν επαρκεί για να ξαναγίνει το αντίπαλο δέος στην κυβερνώσα ΝΔ. Το ΠΑΣΟΚ του Ν. Ανδρουλάκη, δηλαδή, δεν δείχνει να μπορεί να επανακαταλάβει τον κεντρώο χώρο ο οποίος έχει αγκαλιάσει τον Κ.Μητσοτάκη, παρά το ότι το Κέντρο αποτελεί φυσικό χώρο του, μιας και το κόμμα βρίσκεται στο μέσο του κομματικού φάσματος. Η ΝΔ στις εκλογές απέσπασε το μεγαλύτερο κομμάτι του ΣΥΡΙΖΑ. Το ΠΑΣΟΚ πήρε βασικά ψήφους μόνο από την κεντροαριστερά και όχι από το Κέντρο. Στις δεύτερες εκλογές ανέβηκε μόνο 0,40% και ειδικά στις δεύτερες εκλογές δεν επωφελήθηκε ιδιαίτερα της πτώσης του ΣΥΡΙΖΑ, περισσότερο επωφελήθηκαν η ΝΔ και η Πλεύση Ελευθερίας. Αυτό αποδεικνύει πως η τακτική Ανδρουλάκη που απευθύνεται και μιλά μόνο στους κεντροαριστερούς και στους πασοκίτες ψηφοφόρους που μετακόμισαν στον ΣΥΡΙΖΑ, με σκοπό να επιστρέψουν, πάσχει, είναι μονομερώς αντιδεξιά και λάθος προσανατολισμένη και χρειάζεται αναθεώρηση. Το «ο Λαός δεν ξεχνά τι σημαίνει δεξιά» δεν πείθει και δεν περνά πλέον στον 21ο αιώνα, μιας και ο Κυρ. Μητσοτάκης έχει φιλελεύθερη και σχεδόν κεντρώα πολιτική. Το ΠΑΣΟΚ αύριο οφείλει να κάνει καλά θεμελιωμένη, επιχειρηματολογημένη, εποικοδομητική και διορθωτική αντιπολίτευση με εφαρμόσιμες αντιπροτάσεις, γιατί ο ΣΥΡΙΖΑ απέδειξε πως δεν μπορεί να το κάνει. Αν δεν συναινέσει στις προτάσεις εκ του πονηρού, του ΣΥΡΙΖΑ, για συμμαχία των δύο κομμάτων στις αυτοδιοικητικές-δημοτικές εκλογές, ο οποίος ψάχνει απελπισμένος σωσίβιο για τις ευρωεκλογές, τα δύο κόμματα της αντιπολίτευσης θα βρεθούν σταδιακά πολύ κοντά, στήθος με στήθος (μάλλον μετά τις ευρωεκλογές). Δεν είμαι καθόλου σίγουρος πως  το ΠΑΣΟΚ και ο ΣΥΡΙΖΑ θα μπουν μετά την αποχώρηση του Τσίπρα σε τροχιά σύγκλισης, γιατί η(ο) διάδοχος του Τσίπρα μπορεί να αποβεί πιο άκαμπτη και σκληρότερη πολιτικά (όχι στο στιλ και στις ομιλίες, μα στις θέσεις), επειδή πολλά στελέχη του ΣΥΡΙΖΑ επιμένουν να τονίσουν την «αριστερή φυσιογνωμία» του τώρα που ηττήθηκαν, νομίζοντας λαθεμένα πως αυτό ήταν που έφταιγε που χάνουν συνέχεια... Ούτε το ΠΑΣΟΚ ψήνεται για στενές συνεργασίες και συμμαχίες, γιατί αφού το ισχυρό, δημεγερτικό χαρτί Α. Τσίπρας αποσύρθηκε, βρίσκει την ευκαιρία να πάρει κόσμο από τον ΣΥΡΙΖΑ, και μάλιστα πασοκογενή, και να τον προσπεράσει... Το ΠΑΣΟΚ πρέπει άρα να επιμείνει σε μια σοσιαλδημοκρατική, ρεαλιστική, στοιχειοθετημένη και πειστική μεταρρυθμιστική ατζέντα, προτείνοντας επεξεργασμένες, εναλλακτικές λύσεις, που ο εχθροπαθής, θερμοκέφαλος, μαξιμαλιστικός και ενίοτε τυχοδιωκτικός ΣΥΡΙΖΑ δεν μπορεί να πραγματοποιήσει. Για να πρωταγωνιστήσει πάλι στην πολιτική σκηνή ως σοβαρό κόμμα εξουσίας και ως αξιωματική αντιπολίτευση με αξιώσεις και θετικές προτάσεις, το ΠΑΣΟΚ πρέπει να καταστρώσει ένα συγκεκριμένο πρόγραμμα βελτιώσεων κι αλλαγών σε όλους τους τομείς της οικονομίας και του κράτους, με θετικό πραγματισμό και να μην περιοριστεί στις τυπικές αντιπολιτευτικές, εύκολες κι απόλυτες  αρνήσεις όπως κάνει πάντοτε η μαρξογενής και ριζοσπαστική αριστερά. Κυβέρνηση Έγινε αναφορά του Κ. Μητσοτάκη στον «πολυδύναμο εκσυγχρονισμό», τον οποίο επιδιώκει η κυβέρνησή του, κάνοντας χρήση ενός όρου που ιστορικά έχει συνδεθεί με την περίοδο Σημίτη στην ηγεσία του ΠΑΣΟΚ. Η νεοεκλεγείσα κυβέρνηση Μητσοτάκη έχει, λοιπόν, ορισμένους στόχους στον τομέα της οικονομίας, στοχεύει στην ανάκτηση της επενδυτικής βαθμίδας ως το τέλος του έτους. Και στην πρόωρη αποπληρωμή των διμερών δανείων του πρώτου μνημονίου. Να κατορθώσει το να έχουμε λογικά πρωτογενή πλεονάσματα, στο πλαίσιο του νέου συμφώνου σταθερότητας και ανάκαμψης και να μειώσει το δημόσιο χρέος κάτω από το 140% του ΑΕΠ. Η ανεργία να πέσει στο 8% την επόμενη τετραετία και οι εξαγωγές να φθάσουν στο 60% του ΑΕΠ. Θα υλοποιηθούν μεγάλα έργα, το μετρό της Θεσσαλονίκης, τη Διπλή Ανάπλαση στον Βοτανικό, το αεροδρόμιο στο Καστέλι Ηρακλείου και τον Βόρειο Οδικό Άξονα Κρήτης. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-12 13:13:17+00:00,2023,7,12,13
2,https://www.athensvoice.gr/,https://www.athensvoice.gr/epikairotita/politiki-oikonomia/808473/ta-noumera-tis-evdomadas-6-12-iouliou-2023/,Πολιτικη & Οικονομια,Τα νούμερα της Εβδομάδας | 6 - 12 Ιουλίου 2023,2023-07-12T08:42:00Z,"1,5 εκατ. ευρώ χρέη έχει η εταιρεία Η. Καμμένος και βγαίνει στο σφυρί μέρος του «Μεγάρου» στη Λ. Συγγρού, που στέγασε την εταιρεία που εμπορευόταν αυτοκίνητα μάρκας Wartbourg, Trabant και Polski FIAT Τα νέα της εβδομάδας 6 - 12 Ιουλίου 2023. O Σταμάτης Ζαχαρός αποτυπώνει την επικαιρότητα σε αριθμούς. 2 υποψήφιοι θεωρείται βέβαιο (σ.σ. μέχρι το μεσημέρι της Τρίτης) ότι θα κονταροχτυπηθούν για τις εσωκομματικές εκλογές του ΣΥΡΙΖΑ. Πρόκειται για την Έφη Αχτσιόγλου και τον Νίκο Παππά. Πολύ καλύτερα από τις προηγούμενες εκλογές που ο υποψήφιος ήταν μόνο ένας. 2 ακόμη στελέχη ακόμη το σκέφτονται. Πρόκειται για τον Ευκλείδη Τσακαλώτο και τον Παύλο Πολάκη. 158 βουλευτές έδωσαν ψήφο εμπιστοσύνης στην Κυβέρνηση Μητσοτάκη, μετά τις Προγραμματικές Δηλώσεις οι οποίες ολοκληρώθηκαν το Σάββατο. 8% θα είναι η ανεργία στο τέλος της τετραετίας ενώ οι εξαγωγές θα αυξηθούν στο 60% σύμφωνα με τις Προγραμματικές Δηλώσεις. 950 ευρώ θα είναι ο κατώτατος μισθός και 1.500 ο μέσος μισθός. Τα λεφτά αυτά βέβαια τα δίνουν οι επιχειρήσεις οι οποίες πληρώνουν βαρύτατο μη μισθολογικός κόστος. 5.000 συναλλαγές με το δημόσιο θα είναι διαθέσιμες μέσω gov.gr από 1.532 που είναι σήμερα, όπως Δήλωσε ο νέος Υπουργός Ψηφιακής Διακυβέρνησης, Δημήτρης Παπαστεργίου. 190 βουλευτές είχαν ψηφίσει υπέρ της ρύθμισης για την ψήφο των αποδήμων το 2021. Ήταν οι Βουλευτές της ΝΔ, του ΠΑΣΟΚ και της Ελληνικής Λύσης. 202 βουλευτές αθροίζουν τα 3 αυτά κόμματα στη νέα Βουλή και η Κυβέρνηση προτίθεται να φέρει νόμο που θα άρει πολλά από τα εμπόδια για την ψήφο των αποδήμων. Θα μπορούσαν φυσικά να ψηφίζουν μέσω διαδικτύου ή έστω με επιστολική ψήφο. Όμως η Ελλάδα 2.0 δεν μοιάζει ακόμη έτοιμη για τέτοια πράγματα του διαβόλου, οπότε η Κυβέρνηση απλά βελτιώνει τις συνθήκες. Κάτι είναι κι αυτό. 9300MW αναμένεται να φθάσει η ζήτηση για ηλεκτρική ενέργεια κατά τις ημέρες του επερχόμενου καύσωνα ονόματι Κλέων. Η αιχμή της ζήτησης αναμένεται να παρατηρηθεί κατά τις βραδινές ώρες, καθώς κατά τη διάρκεια της ημέρας το σύστημα ενισχύεται από το δίκτυο ανανεώσιμων πηγών ενέργειας. «Βίαιη, άδικη και προσχηματική η απολιγνιτοποίηση Μητσοτάκη» δήλωνε πέρυσι το Μάρτιο ο Σωκράτης Φάμελλος. 1 στις 3 επιχειρήσεις εμφάνισαν κέρδη για τη χρήση του 2022. 203.427 από τα συνολικά 311.292 νομικά πρόσωπα δήλωσαν είτε ζημιές είτε μηδενικά ποσά εισοδημάτων. 93.631 επιχειρήσεις δήλωσαν κέρδη έως 150.000 ευρώ και πλήρωσαν φόρο ύψους 760 εκατ. ευρώ. 35,3% των οδηγών ταξί επιλέγει να περιμένει στη πιάτσα για να παραλάβει κάποιον πελάτη. 21,3% επιλέγει να εργάζεται με ραδιοταξί. 19,3% χρησιμοποιούν εφαρμογές του διαδικτύου. 150.000 κοινωνικές κατοικίες περιλαμβάνει το πρόγραμμα του ΠΑΣΟΚ, το οποίο ειρωνεύτηκε ο Πρωθυπουργός λέγοντας ότι θα κοστίσει 15 δισ. ευρώ για την κατασκευή του. Υπολόγισε προφανώς κατοικίες μεγέθους 100 τ.μ. με κόστος κατασκευής 1.000 το μέτρο. Να μας συστήσει τον εργολάβο του διότι με 1.000/τ.μ. δεν χτίζεις ούτε αποθήκη. 100 κατοικίες ενέταξε η χώρα στο ταμείο ανάκαμψης, όπως ανταπάντησε το ΠΑΣΟΚ έναντι 26.000 της Πορτογαλίας, 10.000 της Ιταλίας και 20.000 της Ισπανίας. Η απάντηση βέβαια δημιουργεί ερωτηματικά, δεδομένου ότι η Ιταλία και η Ισπανία έχουν μεγαλύτερο πληθυσμό και μικρότερο ποσοστό ιδιοκατοίκησης αλλά το ΠΑΣΟΚ ζητά να φτιάξουμε πολλαπλάσιες κατοικίες σε απόλυτο αριθμό από τις τεράστιες αυτές χώρες. 7 προσαγωγές πραγματοποίησε η αστυνομία μετά τα σοβαρά επεισόδια, τα οποία έλαβαν χώρα ανάμεσα σε ΜΑΤ και αντιεξουσιαστές την ώρα που βρίσκονταν σε εξέλιξη συναυλία του Αντιρατσιστικού φεστιβάλ στη λεωφόρο Βεΐκου, στο Γαλάτσι. 2 φορές μέσα σε 2 ημέρες εκδηλώθηκε πυρκαγιά στο παλιό κτίριο του ΙΚΑ που βρίσκεται στη συμβολή της Πειραιώς με τη Μυλλέρου. Μάλλον θα είναι τυχαίο. Δεν προκαλεί υποψίες η συχνότητα. 70€ μηνιαίως είναι η αύξηση που θα λάβει κάθε δημόσιος υπάλληλος με το νέο μισθολόγιο που θα τεθεί σε ισχύ από τις αρχές του επόμενου έτους. 20 έως 50€ θα είναι η αύξηση στο επίδομα τέκνων. 30% αυξάνεται το επίδομα για θέση ευθύνης. Ακόμη και έτσι, φαντάζομαι ότι θα δυσκολεύεσαι να βρεις «κανέναν υπεύθυνο» όταν αγανακτείς σε δημόσια υπηρεσία. 1,8% ήταν ο πληθωρισμός για τον μήνα Ιούνιο από 2,8% τον Μάιο. Η Ελλάδα βρίσκεται στο top-5 των κρατών της ευρωζώνης με τη μεγαλύτερη μείωση του γενικού δείκτη τιμών καταναλωτή. 12,6% ακριβότερα σε σχέση με πέρυσι ήταν τα είδη διατροφής. «Με τις ευλογίες της κυβέρνησης η ακρίβεια στα τρόφιμα» δήλωσε το ΠΑΣΟΚ, υιοθετώντας την άποψη περί ακρίβειας Μητσοτάκη. 28,8% ακριβότερα ήταν τα φρούτα μέσα σε μόλις έναν μήνα, δηλαδή τον Ιούνιο σε σχέση με τον Μάιο του 2023. Οι πολλές βροχές ωστόσο που κατέστρεψαν μεγάλο μέρος της σοδειάς, δεν μπορεί να μπαίνουν στη σοσιαλιστική πολιτική εξίσωση. 1,5 εκατ. ευρώ χρέη έχει η εταιρεία Η. Καμμένος και ως εκ τούτου βγαίνει στο σφυρί μέρος του «Μεγάρου» επί της Λ. Συγγρού, το οποίο και στέγασε την ιστορική εταιρεία εμπορίας αυτοκινήτων του πατέρα του Πάνου Καμμένου. Ήταν η εταιρεία που εμπορευόταν -μεταξύ άλλων- αυτοκίνητα μάρκας Wartbourg, Trabant και Polski FIAT.  1.234.000 ευρώ είναι η πρώτη τιμή προσφοράς και αφορά 9 οριζόντιες ιδιοκτησίες επί του συγκεκριμένου κτιρίου. Verba Volant Διονύσης Τεμπονέρας «Σήμερα πρέπει να μιλήσουμε ξανά με όρους κοινωνικής και ταξικής συμμαχίας. Οι εργαζόμενοι (με μπροστάρηδες τους ανθρώπους της επισφάλειας, το precariato), η νεολαία, οι αγρότες, οι ελεύθεροι επαγγελματίες, οι άνεργοι είναι το ταξικό μπλοκ, το οποίο πρέπει να έρθει στην εξουσία». Σύγχρονος λόγος από τον «πού τον είχαμε κρυμμένο αυτόν» του ΣΥΡΙΖΑ. Βάζω στοίχημα ότι η λέξη πρεκαριάτο, μιλάει στην ψυχή του σύγχρονου Έλληνα. Γερουσιαστής Νικ Μακκίμ «Το να αντικαταστήσουμε ένα εταιρικό τσιράκι με ένα άλλο δεν πρόκειται να διορθώσει το πρόβλημα. Ιδανικός υποψήφιος για την Κεντρική Τράπεζα της Αυστραλίας είναι ο Γιάνης Βαρουφάκης». Θα σας τον δίναμε, αλλά δεν είναι βέβαιο ότι η χώρα μας μπορεί να αντέξει την απώλεια ενός τέτοιου πολυεργαλείου. Ούτε η Ε.Ε. μπορεί επίσης να αντέξει την απώλεια. Σίγουρα πάντως η παρούσα στήλη δεν έχει περιθώρια να χάσει έναν κλασικό χορηγό της. Κυριάκος Βελόπουλος «Τόσα είναι τα πρόβατα. Α, ναι, είχατε και 40% που σας ψήφισαν». Ο «εθνικός γιατροσοφιστής» τοποθετείται για το θέμα της κτηνοτροφίας και φυσικά δεν χάνει την ευκαιρία για μια πολιτική κριτική κατά των ψηφοφόρων της ΝΔ. Έχει δίκιο. Πρόκειται για απολωλότα πρόβατα. Μόνη σωτηρία να λάβουν την ευλογία των επιστολών του Ιησού. Ευλόγηcον. Δημήτρης Νατσιός «Πρόκειται για μία ταυτότητα με δυνατότητα γεωεντοπισμού και συλλογής πληροφοριών και φακελώματος του πολίτη. Θα υπάρχει δυνατότητα προαιρετικότητας ή θα κινδυνεύει ο πολίτης που δεν θέλει να την πάρει, να τεθεί εκτός κοινωνίας και δικαιωμάτων, ως πολίτης δεύτερης κατηγορίας»; Καλωσορίζω τον πρόεδρο της Νίκης στη στήλη και ευελπιστώ σε μια αγαστή συνεργασία. Τι ευελπιστώ δηλαδή; Είμαι βέβαιος. Ως προς τις ταυτότητες με GPS, να επισημάνω ότι καμία συσκευή δεν λειτουργεί χωρίς ρεύμα, έστω από μπαταρία… Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-12 08:42:00+00:00,2023,7,12,8
3,https://www.athensvoice.gr/,https://www.athensvoice.gr/epikairotita/politiki-oikonomia/808305/suriza-ekprosopos-tupou-o-stergios-kalpakis/,Πολιτικη & Οικονομια,Νέος εκπρόσωπος Τύπου του ΣΥΡΙΖΑ ο Στέργιος Καλπάκης,2023-07-10T19:12:00Z,"Το βιογραφικό - Τι συζητήθηκε στην Πολιτική Γραμματεία Ο Στέργιος Καλπάκης είναι, με ομόφωνη απόφαση της Πολιτικής Γραμματείας του ΣΥΡΙΖΑ, ο νέος εκπρόσωπος Τύπου της αξιωματικής αντιπολίτευσης. Ο Στέργιος Καλπάκης αναλαμβάνει πλέον χρέη νέου εκπροσώπου του ΣΥΡΙΖΑ, όπως αποφασίστηκε στη συνεδρίαση της Πολιτικής Γραμματείας του κόμματος που ολοκληρώθηκε πριν λίγη ώρα. Είχε προηγηθεί η αποχώρηση της Πόπης Τσαπανίδου μια εβδομάδα μετά την παραίτηση του Αλέξη Τσίπρα από την ηγεσία του κόμματος.  Ο Στέργιος Καλπάκης είναι 33 ετών και κατάγεται από τη Βέροια. Είναι εκπαιδευτικός με μεταπτυχιακό στις Επιστήμες της Αγωγής και ειδίκευση στις Ανθρωπιστικές Σπουδές και τις Νέες Τεχνολογίες. Ειδικότερα, το 2012 αποφοίτησε από την Παιδαγωγική Σχολή του Πανεπιστημίου Δυτικής Μακεδονίας. Το 2016 ολοκλήρωσε τις μεταπτυχιακές του σπουδές στις Επιστήμες της Αγωγής, με ειδίκευση Ανθρωπιστικές Σπουδές και Νέες Τεχνολογίες. Στη συνέχεια, εργάστηκε ως υπάλληλος στον ιδιωτικό τομέα. Η πολιτική και κοινωνική του δράση αρχίζει από τα φοιτητικά του χρόνια όπου διετέλεσε πρόεδρος του Φοιτητικού Συλλόγου του Παιδαγωγικού Τμήματος Δημοτικής Εκπαίδευσης Φλώρινας, ενώ στη συνέχεια συμμετείχε ενεργά σε τοπικό επίπεδο σε αντιρατσιστικές πρωτοβουλίες και στις δράσεις υποστήριξης στις δομές φιλοξενίας προσφύγων του Δήμου Βέροιας. Συμμετείχε στην Δημοκρατική Αριστερά από την ίδρυσή της, ως μέλος της Νομαρχιακής Επιτροπής ΔΗΜΑΡ Ημαθίας. Τον Ιούνιο του 2015, στο 4ο Συνέδριο της ΔΗΜΑΡ, εκλέχθηκε μέλος της Κεντρικής Επιτροπής. Τον Οκτώβριο του 2018 εκλέχθηκε γραμματέας της Κεντρικής Επιτροπής της ΔΗΜΑΡ. Συμμετείχε στις διαδικασίες της Δημοκρατικής Συμπαράταξης και στη συνέχεια στα όργανα του Κινήματος Αλλαγής, απ’ όπου αποχώρησε τον Ιανουάριο του 2019. Στη συνέχεια έγινε μέλος της Κεντρικής Επιτροπής Ανασυγκρότησης (ΚΕΑ) του ΣΥΡΙΖΑ-ΠΣ, όπως επίσης και μέλος της Οργανωτικής Γραμματείας. Εκτός της ομόφωνης απόφασης για ανάληψη της θέσης του εκπροσώπου Τύπου από τον Στέργιο Καλπάκη, στη συνεδρίαση της Πολιτικής Γραμματείας τέθηκαν νέες προτάσεις ως προς το χρονοδιάγραμμα εκλογής νέου προέδρου από τον Παύλο Πολάκη, που πρότεινε τη μετατόπιση των διαδικασιών για το Νοέμβριο και από το Νίκο Παππά προκειμένου να πάρουν μικρή παράταση. Στη συνεδρίαση της Κεντρικής Επιτροπής το Σαββατοκύριακο 15 και 16 Ιουλίου, θα κατατεθεί η εισήγηση της Πολιτικής Γραμματείας που έχει ήδη ψηφιστεί και θα διαμορφωθεί η τελική της μορφή σε νέα συνεδρίαση της Πολιτικής Γραμματείας την Πέμπτη (13.7). Ο πρόεδρος της Κοινοβουλευτικής Ομάδας του κόμματος, Σωκράτης Φάμελλος ενημέρωσε την ΠΓ για την οργάνωση της κοινοβουλευτικής παρουσίας εν όψει των νομοθετικών πρωτοβουλιών της κυβέρνησης. Σύμφωνα με πηγές, αύριο το πρωί ο Σ. Φάμελλος θα συναντηθεί με την υπουργό Εσωτερικών Νίκη Κεραμέως και τον αναπληρωτή υπουργό Θόδωρο Λιβάνιο για το θέμα της ψήφου των αποδήμων. Όπως σημειώθηκε, ο Σ. Φάμελλος θα παρουσιάσει τους τρεις άξονες του ΣΥΡΙΖΑ για το εν λόγω θέμα. Επίσης, αύριο θα συνεδριάσει το προεδρείο της ΚΟ του ΣΥΡΙΖΑ για την στελέχωση των κοινοβουλευτικών επιτροπών και των τομέων ευθύνης. Τέλος, στη συνεδρίαση έγινε μια εκτενής συζήτηση για τους υποψήφιους περιφερειάρχες και δημάρχους. Το θέμα αυτό θα συζητηθεί και την Πέμπτη (13.7) στη νέα συνεδρίαση της ΠΓ. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-10 19:12:00+00:00,2023,7,10,19
4,https://www.athensvoice.gr/,https://www.athensvoice.gr/epikairotita/politiki-oikonomia/808298/suriza-sunedriazei-i-politiki-grammateia-gia-tin-eklogi-proedrou/,Πολιτικη & Οικονομια,ΣΥΡΙΖΑ: Συνεδριάζει η Πολιτική Γραμματεία για το χρονοδιάγραμμα της εκλογής προέδρου,2023-07-10T18:04:13Z,"Εκτός απροόπτου, δεν αναμένονται ανακοινώσεις υποψηφίων Σε εξέλιξη βρίσκεται αυτήν την ώρα η συνεδρίαση της Πολιτικής Γραμματείας του ΣΥΡΙΖΑ – Προοδευτική Συμμαχία. Σε πλήρη εξέλιξη είναι οι διεργασίες για την επόμενη ημέρα στην Κουμουνδούρου με επίκεντρο χρονοδιάγραμμα για την εκλογή νέας ηγεσίας ενόψει και της συνεδρίασης της Κεντρικής Επιτροπής το ερχόμενο Σάββατοκύριακό, αλλά και των αυτοδιοικητικών εκλογών τον Οκτώβριο. Με εισήγηση της πλειοψηφίας της Πολιτικής Γραμματείας, οι διαδικασίες για την κούρσα διαδοχής του Αλέξη Τσίπρα δρομολογούνται για τέλη Αυγούστου με αρχές Σεπτεμβρίου, γεγονός που βρίσκει εκ διαμέτρου αντίθετα στελέχη του κόμματος, όπως για παράδειγμα ο Παύλος Πολάκης, που ζητά μετάθεση του χρονοδιαγράμματος για τον Νοέμβριο. Ανάλογη και η στάση του Διονύση Τεμπονέρα, ο οποίος με σημερινή επιστολή του προς τα μέλη της Κεντρικής Επιτροπής, ζητά τη μετάθεση των κρίσιμων εξελίξεων για μετά τις αυτοδιοικητικές κάλπες. Ο επικεφαλής της εκλογικής επιτροπής του ΣΥΡΙΖΑ απορρίπτει τις fast track διαδικασίες εκτιμώντας ότι «εξυπηρετούν ιδιοτελείς πολιτικές σκοπιμότητες» και προτείνει συνέδριο επανίδρυσης του κόμματος των αυτοδιοικητικών εκλογών. Μεταξύ άλλων, αναφέρει: «Πού αλλού ακούστηκε τα πρόσωπα να προσδιορίζουν τις πολιτικές και όχι το αντίστροφο; Να μας πει η κοινωνία, από ποιους θέλει να εκπροσωπηθεί και πρώτοι εμείς, για το καλό του νέου εγχειρήματος, να αποδεχθούμε, ότι ενδεχομένως το “νέο” μπορεί να μην μας περιλαμβάνει, σε θέσεις ευθύνης. Να αποδείξουμε τελικά, ότι ο σκοπός, η “Υπόθεση” είναι πάνω από τα πρόσωπα και το συμφέρον τους», ενώ σε άλλο σημείο τονίζει «το εξάμηνο μετά την ήττα, μοιραία δεν επηρεάζει δραματικά το πολιτικό σκηνικό και πρέπει να αξιοποιηθεί, για διαδικασίες». Εκτός συγκλονιστικού απροόπτου, δεν αναμένονται σήμερα ανακοινώσεις υποψηφίων προέδρων. «Το κρίσιμο πολιτικό ζήτημα είναι να μην έχουμε μόνο επιλογή προσώπου για την ηγεσία, αλλά ένα δυνατό κόμμα γειωμένο στη κοινωνία και μία συνολική πολιτική πρόταση και παράλληλα να κάνουμε τις απαραίτητες αλλαγές και να διορθώσουμε λάθη και παραλείψεις» ανέφερε νωρίτερα ο πρόεδρος της Κοινοβουλευτικής Ομάδας του ΣΥΡΙΖΑ-ΠΣ, Σωκράτης Φάμελλος, σε συνέντευξή του στη τηλεόραση του ALPHA. Σε σχέση με τον αριθμό των υποψηφιοτήτων που ενδεχομένως υπάρξουν ανέφερε ότι ο «αν και στο παρελθόν είχε υπάρξει μόνο μία υποψηφιότητα του Αλέξης Τσίπρα, εντούτοις ο πλουραλισμός δεν είναι κακός, ωστόσο το σημαντικό είναι να συνδέσουμε τις υποψηφιότητες με τις προτάσεις με την επόμενη ημέρα του ΣΥΡΙΖΑ. Όσον αφορά το χρονοδιάγραμμα για την εκλογή αρχηγού και την διεξαγωγή του Συνεδρίου ο κ. Φάμελλος είπε ότι «Θα αποφασίσει η Κεντρική Επιτροπή που θα συνέλθει το Σαββατοκύριακο». Σημείωσε ακόμη ότι «μετά το σοκ της αποχώρησης Τσίπρα, γρήγορα ο ΣΥΡΙΖΑ ολοκλήρωσε τις διαδικασίες που θα οδηγήσουν σε προτάσεις για την ηγεσία». «Η Κεντρική Επιτροπή θα αποφασίσει το χρονοδιάγραμμα για τις υποψηφιότητες. Αυτό που απαιτείται και το επιδεικνύουν όλοι είναι σοβαρότητα και σεμνότητα. Πρέπει να σεβαστούμε την αγωνία του κόσμου και το διακύβευμα της εκλογής» σημείωσε. Ο κ. Φάμελλος απέφυγε να αποκλείσει το ενδεχόμενο να είναι ο ίδιος υποψήφιος. Στην σχετική ερώτηση απάντησε: «Και εγώ και το προεδρείο της Κοινοβουλευτικής Ομάδας αναλάβαμε ένα δύσκολο έργο να εκπροσωπήσουμε το κόμμα στις Προγραμματικές Δηλώσεις και να πάρουμε αποφάσεις για την κοινοβουλευτική λειτουργία. Θέλω να σεβαστώ την εντολή αυτή και να μην την εμπλέξω με προσωπική επιδίωξη. Δεν εμπλέκω τον ρόλο μου με προσωπικές επιδιώξεις». Αναφερόμενος στον Αλέξη Τσίπρα είπε: «Ο Αλέξης Τσίπρας είναι σημαντικό πολιτικό κεφάλαιο για την Ελλάδα, δεν πρέπει να πάει χαμένο, επιπλέον απόδειξη είναι και ο τρόπος που αποχώρησε για να ανοίξει ο δρόμος στον ΣΥΡΙΖΑ. Όσο για τον ρόλο του ο ίδιος θα επιλέξει. Δεν θα φύγει από αυτό τον αγώνα. Εμείς συμμετέχουμε για ιδέες και όχι για καρέκλες. Ο Αλέξης Τσίπρας δεν μπορεί να μην έχει πολιτικές απόψεις. Μπορεί να μην έχει καθημερινή παρουσία αλλά δεν νομίζω ότι μπορεί να αποστρατευθεί σε αυτή την ηλικία». Σε ερώτηση για τις εκλογές στην Τοπική Αυτοδιοίκηση ο κ. Φάμελλος απάντησε: «Για τον ΣΥΡΙΖΑ δεν είναι σωστό να έχουμε κομματικούς υποψηφίους. Βεβαίως θα υποστηρίξουμε υποψηφίους σε κάποιες μεγάλες πόλεις και κάποια αυτοδιοικητικά σχήματα. Το θέμα είναι όμως αν θα έχουμε αυτοδιοίκηση». Ανοικτό άφησε και το θέμα της πρότασης στον δήμο της Αθήνας και τι θα γίνει με την υποψηφιότητα του μπασκετμπολίστα Νίκου Παππά. «Δεν γνωρίζω να υπάρχει εξέλιξη στην συζήτηση για τον Νίκο Παππά, συζητάμε και νέες προτάσεις», ανέφερε χαρακτηριστικά. Αναφέρθηκε στην συνάντηση Μητσοτάκη - Ερντογάν λέγοντας: «Είναι κρίσιμη συνάντηση την παρακολουθούμε με προσοχή, είδαμε με ανησυχία τις δηλώσεις του Αμερικανού προέδρου Μπάιντεν. Η λύση για τα ζητήματα δεν είναι ένα κυνήγι εξοπλισμών στην γειτονιά μας. Πρέπει να υπάρχουν ξεκάθαροι κανόνες. Η Τουρκία να κάτσει στο τραπέζι των διαπραγματεύσεων με σύνεση χωρίς εντάσεις. Τι θα ζητάγαμε; Να υπάρχει δέσμευση από την Τουρκία για ύφεση χωρίς εντάσεις». Κλείνοντας ο κ. Φάμελλος υπογράμμισε ότι ο ΣΥΡΙΖΑ έχει επιστρέψει με τρία βασικά στοιχεία, την αντιπολίτευση προς όφελος της κοινωνίας, τον σχεδιασμό μίας συνολικής πρότασης για την επόμενη ημέρα και έγνοια και ενδιαφέρον για τα ζητήματα της κοινωνίας και του κράτους δικαίου. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-10 18:04:13+00:00,2023,7,10,18
5,https://www.athensvoice.gr/,https://www.athensvoice.gr/epikairotita/politiki-oikonomia/808240/kouloglou-eimai-uper-tis-diarhias-ston-suriza-enas-adras-kai-mia-gunaika/,Πολιτικη & Οικονομια,Κούλογλου: «Είμαι υπέρ της διαρχίας στον ΣΥΡΙΖΑ – Ένας άντρας και μία γυναίκα»,2023-07-10T08:59:16Z,"«Αυτό που χρειάζεται πάνω από όλα, είναι επαγγελματισμός, σοβαρότητα και δουλειά» Υπέρ της διαρχίας στον ΣΥΡΙΖΑ ο Στέλιος Κούλογλου - Τι τόνισε για την επόμενη ημέρα του κόμματος. Ο Στέλιος Κούλογλου μίλησε σε τηλεοπτικό σταθμό και σχολίασε το πρόγραμμα του ΣΥΡΙΖΑ, τονίζοντας πως «δεν ήταν ιδιαιτέρως ριζοσπαστικό». Σύμφωνα με τον κο Κούλογλου, επρόκειτο για ένα πρόγραμμα, «χωρίς καμία στρατηγική, χωρίς καμία τακτική». Ακόμη, αναφέρθηκε σε «πρόβλημα αξιοπιστίας» λόγω των όσων συνέβησαν το 2015 καθώς και για την ανάγκη ο ΣΥΡΙΖΑ να «είχε ασχοληθεί με τα πραγματικά προβλήματα του κόσμου». «Το βασικό κριτήριο επιλογής θα πρέπει να είναι η προϊστορία και οι ικανότητες κυβερνητικής διαχείρισης», εξήγησε στη συνέχεια για τα χαρακτηριστικά του νέου προέδρου του ΣΥΡΙΖΑ. «Είμαι υπέρ του μοντέλου της διαρχίας στον ΣΥΡΙΖΑ, ενός άντρα και μιας γυναίκας», δήλωσε στη συνέχεια, ο ευρωβουλευτής για το μέλλον του κόμματος. «Πρέπει ο ΣΥΡΙΖΑ να μιλήσει για τα πραγματικά προβλήματα των μεσαίων στρωμάτων, με επεξεργασμένες προτάσεις», ήταν η απάντησή του σε ερώτημα για τον τρόπο με τον οποίο ο ΣΥΡΙΖΑ θα πρέπει να προσεγγίσει ορισμένες κοινωνικές ομάδες. «Ολα τα κόμματα της Αριστεράς έχουν απομακρυνθεί από τις ανάγκες του κόσμου», συμπλήρωσε, αναφερόμενος συνολικά στα κόμματα της Ευρωπαϊκής Αριστεράς. «Ηταν απαραίτητη η αποχώρηση του Αλέξη Τσίπρα και για τον ίδιο και για τον ΣΥΡΙΖΑ. Ο ΣΥΡΙΖΑ πρέπει να φύγει από τον “μπαμπά” Τσίπρα και να γίνει ένα σύγχρονο ευρωπαϊκό κόμμα», τόνισε ακολούθως. Σε ερώτηση για «το μεγάλο και κομβικό λάθος του ΣΥΡΙΖΑ», απάντησε: «Το 2019 ο ΣΥΡΙΖΑ θα έπρεπε να ξαναφτιαχτεί από την αρχή και να γίνει ένα μεγάλο κόμμα της κεντροαριστεράς. Να απλωθεί στην κοινωνία, να αποκτήσει ρίζες, έτσι ώστε να αντιμετωπίσει τις πιθανές θύελλες. Αυτό που εξήγγειλε ο Τσίπρας το 2019 δεν έγινε ποτέ». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-10 08:59:16+00:00,2023,7,10,8
6,https://www.athensvoice.gr/,https://www.athensvoice.gr/epikairotita/politiki-oikonomia/808209/suriza-sunedriazei-stis-1300-i-politiki-grammateia-tou-kommatos/,Πολιτικη & Οικονομια,Συνεδριάζει στις 15:30 η Πολιτική Γραμματεία του ΣΥΡΙΖΑ-ΠΣ,2023-07-10T04:49:00Z,"Ενόψει των εργασιών της Κεντρικής Επιτροπής το Σαββατοκύριακο ΣΥΡΙΖΑ: Συνεδριάζει στις 15:30 η Πολιτική Γραμματεία του κόμματος - Ενόψει των εργασιών της Κεντρικής Επιτροπής το Σαββατοκύριακο Συνεδριάζει στις 15:30 σήμερα η Πολιτική Γραμματεία του ΣΥΡΙΖΑ/ΠΣ ενόψει των εργασιών της Κεντρικής Επιτροπής το Σαββατοκύριακο. Η Πολιτική Γραμματεία αναμένεται να εξετάσει και το θέμα του εκπροσώπου Τύπου του κόμματος μετά την παραίτηση της Πόπης Τσαπανίδου. Εκτιμήσεις για το μέλλον του ΣΥΡΙΖΑ έκανε ο πρώην ευρωβουλευτής, Κώστας Χρυσόγονος, ο οποίος ανέφερε ότι θα υπάρξουν «αποχωρήσεις ψηφοφόρων», γεγονός που θα επαναφέρει τα ποσοστά του κόμματος στα «φυσιολογικά» όπως είπε, επίπεδα του 2009.  «Βλέπω αποχωρήσεις ψηφοφόρων από τον ΣΥΡΙΖΑ. Τα στελέχη θα ακολουθήσουν κάποια στιγμή αυτή την κίνηση των ψηφοφόρων», είπε χαρακτηριστικά στο ACTION24 ο κ. Χρυσόγονος. Σύμφωνα με τον ίδιο «ο ΣΥΡΙΖΑ έχει πρόβλημα ταυτότητας το είπε και ο Διονύσης Τεμπονέρας». Εξήγησε, δε, για τον ΣΥΡΙΖΑ ότι «είναι συνασπιμός της ριζοσπαστικής αριστεράς αλλά λένε οτι θελουν να είναι κόμμα εξουσίας. Η μεγάλη μάζα των ψηφορων, όμως, δεν είναι στην ριζοσπαστική αριστερά». «Αν θες να είασαι κόμμα εξουσία πρέπει να κινηθείς κεντροαριστερά», είπε ο Κώστας Χρυσόγονος προσθέτοντας για το κόμμα της αξιωματικής αντιπολίτευσης ότι «τους μαστίζουν οι ""παιδικές αρρώστιες"" του λαϊκισμού και του αριστερισμού». «Αφού δεν μπορούν να μετακινηθούν, θα μετακινηθεί το εκλογικό ακροατήριο και θα επανέλθουν στα φυσιολογικά ποσοστά του 2009», κατέληξε για το μέλλον του ΣΥΡΙΖΑ ο Κώστας Χρυσόγονος. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-10 04:49:00+00:00,2023,7,10,4
7,https://www.athensvoice.gr/,https://www.athensvoice.gr/epikairotita/politiki-oikonomia/808154/to-black-box-ton-eklogon-nd-suriza-pasok-meros-1o/,Πολιτικη & Οικονομια,To Black Box των εκλογών: ΝΔ - ΣΥΡΙΖΑ - ΠΑΣΟΚ (Μέρος 1ο),2023-07-09T11:57:38Z,"Μια μεγάλη ακτινογραφία των αποτελεσμάτων - Τα μηνύματα των πολιτών για τα κόμματα και το πολιτικό σκηνικό Εκλογές 2023 - Ανάλυση: Τι έδειξε η κάλπη για τις επιδόσεις Νέας Δημοκρατίας, ΣΥΡΙΖΑ και ΠΑΣΟΚ. Οι εκλογικές αναμετρήσεις Μαΐου και Ιουνίου έκλεισαν οριστικά τον μνημονιακό κύκλο. Η ΝΔ του Κυριάκου Μητσοτάκη εξασφάλισε μια άνετη αυτοδυναμία, ο Σύριζα έχασε σχεδόν την μισή εκλογική του δύναμη σε σχέση με το 2019 και βρίσκεται σε αναζήτηση στρατηγικής, αφηγήματος και αρχηγού μετά την παραίτηση του Αλέξη Τσίπρα, μια «τελετή» πολιτικής ενηλικίωσης που κάθε κόμμα εξουσίας -αν θέλει να λογίζεται ως τέτοιο- θα πρέπει να περάσει, ενώ το ΠΑΣΟΚ του Νίκου Ανδρουλάκη έφυγε από τα μονοψήφια αποτελέσματα των προηγούμενων αναμετρήσεων αγγίζοντας το 12% και εποφθαλμιά ρόλους μεγαλύτερους από αυτόν της ελάσσονος αντιπολίτευσης. Την εικόνα του αποτελέσματος συμπληρώνει η πολύ καλή επίδοση του ΚΚΕ και η είσοδος στο κοινοβούλιο των «Σπαρτιατών», της «Ελληνικής  Λύσης», της «Νίκης» και της «Πλεύσης Ελευθερίας». Πως όμως φτάσαμε εδώ; Ήδη από το 2019 ήταν φανερή η διάθεση των πολιτών για «αλλαγή σελίδας». Η διαιρετική τομή του μνημονίου δεν λειτουργούσε πλέον ή τουλάχιστον δεν ήταν κυρίαρχη, καθώς τα ίδια τα κόμματα διατείνονταν πως ο μνημονιακός κύκλος είχε κλείσει. Ιδιαίτερα ο ΣΥΡΙΖΑ περιέγραφε αυτή την αλλαγή όχι μόνο ως υπαρκτή αλλά και ως αποτέλεσμα της διακυβέρνησής του. Την περίοδο 2019-2023 θα ακολουθήσουν μια σειρά γεγονότων, η κρίση με την Τουρκία, η πανδημία και οι επιπτώσεις της, η Ρωσική εισβολή στην Ουκρανία, οι υποκλοπές, το δυστύχημα των Τεμπών. Οι τρεις πρώτες -παρότι διαφορετικές- είναι κρίσεις που γενικά ερμηνεύονται ως εξωγενείς, στην πρώτη περίπτωση, ειδικά στα γεγονότα του Έβρου οι πολίτες επικρότησαν τη στάση της κυβέρνησης. Είναι χαρακτηριστικό πως την περίοδο εκείνη περίπου το 62% των πολιτών επικροτούσε τα κυβερνητικά μέτρα σε Έβρο και Αιγαίο [1]. Η Ρωσική εισβολή στην Ουκρανία και η κρίση ενέργειας που ακολούθησε ήταν ακόμα μια κρίση που θεωρούνταν εξωτερική. Ο πληθωρισμός που εκτινάχθηκε ακολούθως, παρότι για ικανό χρονικό διάστημα ήταν στα σημαντικότερα προβλήματα (γράφημα 1) και παρά το γεγονός της χαμηλής αξιολόγησης της κυβέρνησης από τους πολίτες (γράφημα 2) δεν στάθηκε ικανό γεγονός για να υπονομεύσει την εικόνα μεγαλύτερης αποτελεσματικότητας της κυβέρνησης και να αντιστρέψει την εικόνα αναπολεσματικότητας του ΣΥΡΙΖΑ. Από την άλλη πλευρά η πανδημία μπορεί να διαιρεθεί σε δύο περιόδους, αυτή του πρώτου lockdown (Μάρτιος-Μάιος 2020) και την υπόλοιπη. Χρησιμοποιούμε αυτή τη διαιρετική τομή καθώς στην πρώτη περίοδο τα μέτρα ήταν καθολικά, ενώ αργότερα η συνθετότητα εφαρμογής τους μεγάλωνε και η διαφορά αποτυπωνόταν και στην αντιμετώπιση των πολιτών. Έτσι, στην πρώτη περίοδο η εμπιστοσύνη τους έναντι των χειρισμών της κυβέρνησης έφτασε έως και το 84% [2], ενώ άλλο ένα 82% προεξοφλούσε ότι η πανδημία θα έχει συνέπειες ακόμα και σε ατομικό επίπεδο. Ένα χρόνο αργότερα η ικανοποίηση από τα μέτρα της κυβέρνησης για την αντιμετώπιση της πανδημίας θα ήταν στο 40% [3] ενώ αντίστροφα θετική ήταν σε ότι φορά στον σχεδιασμό του εμβολιασμού, ενώ σε ότι αφορά στην προσδοκία επαναφοράς της οικονομίας μετά την πανδημία η διαφορά ΝΔ - ΣΥΡΙΖΑ ανέρχονταν σε 17 μονάδες. Οι υποκλοπές, παρότι αξιολογούνταν ως ένα σημαντικό θεσμικό θέμα (γράφημα 3), δεν μεταβλήθηκαν ποτέ σε κύριο κριτήριο αξιολόγησης της κυβέρνησης. Έτσι, οι ευθύνες που οι πολίτες της απέδωσαν δεν μεταφράστηκαν σε πραγματικό εκλογικό κόστος. Με άλλα λόγια, οι δυνάμεις της αντιπολίτευσης απέτυχαν να μετατρέψουν τις υποκλοπές σε ένα θέμα που ο πολίτης θα θεωρούσε ότι τον αφορά προσωπικά και παραμένοντας στον χώρο του θεσμικού προβλήματος εκλαμβάνονταν ως ένα σχεδόν «απόμακρο» θέμα. Σε ό,τι αφορά το δυστύχημα των Τεμπών, οι πολίτες φαίνεται να καταλόγισαν την ευθύνη στο σύνολο όσων κυβέρνησαν (με ποσοστό σχεδόν 80% έναντι περίπου 22% που την απέδιδαν στη ΝΔ, σύμφωνα με έρευνα της Metron Analysis τον Μάρτιο του 2023). Όπως είναι προφανές, η ΝΔ εκτός από μεγάλη νικήτρια των εκλογών, είναι εκείνος ο πολιτικός φορέας που με επιτυχία μπόρεσε να περάσει, αν όχι να προσδιορίσει, τη «μεταμνημονιακή» εποχή. Η εποχή αυτή μπορεί να ανιχνευτεί με πολλούς τρόπους οι οποίοι δίνουν παρόμοια αποτελέσματα ως προς την τάση της αλλαγής. Θα πρέπει να σημειωθεί ότι ενώ εμφανίζεται ως πρώτο σημείο καμπής η εκλογική αναμέτρηση του 2019 (κυρίως γιατί τότε έγινε η καταγραφή σε εκλογές αυτής της πορείας) αυτή είχε ξεκινήσει νωρίτερα. Ένας τρόπος απεικόνισης θα ήταν η αποτίμηση της συμμετοχής μας στην ΕΕ (γράφημα 4) Είχε προηγηθεί η μεταστροφή των απόψεων των πολιτών έναντι συγκεκριμένων όρων, μέσα ακόμα στην «μνημονιακή» εποχή, όρων όπως Αριστερά, Δημόσιο, Ιδιωτικό. Ανάμεσα στο 2009 και στο 2017 [4] οι θετικές εντυπώσεις για τον όρο «Αριστερά» από 28% ανέβηκαν στο 30%, ενώ οι αρνητικές από 29% έφτασαν στο 61%. Για τον όρο «Δημόσιο» οι θετικές εντυπώσεις μειώθηκαν από 40% σε 32% και οι αρνητικές αυξήθηκαν από 35% σε 61%. Αντίστοιχα, για τον όρο «Ιδιωτικός» οι μεταβολές ήταν από 56% σε 74% και από 18% σε 20%. Αυτό ήταν το περιβάλλον που οδήγησε στο αποτέλεσμα του 2019, και το οποίο ενισχύθηκε στη συνέχεια ως αφήγημα (είτε ονομαστεί «περισσότερες και καλύτερες δουλειές», είτε ονομαστεί «σταθερά, τολμηρά, μπροστά»). Αντίθετα, παρότι η πανδημία έφερε μείωση του ΑΕΠ, έφερε ταυτόχρονα αφενός μια μεγάλη (ειδικά σε σχέση με τα αμέσως προηγούμενα χρόνια) δημοσιονομική ευελιξία και ένα επίσης σημαντικότατο εργαλείο, το ταμείο ανάκαμψης. Στην πραγματικότητα έδωσε την δυνατότητα στην κυβέρνηση όχι απλώς να μην πάρει περιοριστικά μέτρα, αλλά από την μια πλευρά να επιχειρεί (με μεγαλύτερη ή μικρότερη επιτυχία) να περιορίσει τις συνέπειες κρίσεων που εκλαμβάνονταν ως εξωγενείς και από την άλλη να χρηματοδοτεί -εν μέρει- την ανάπτυξη που ακολούθησε. Αυτό εμπέδωσε στην κοινωνία την αίσθηση ότι είναι αποτελεσματικότερη στην διαχείριση της οικονομίας, ότι έχει μεγαλύτερη τεχνοκρατική επάρκεια και μπορεί να προσφέρει ένα καλύτερο μέλλον. Είναι χαρακτηριστικό ότι στην αξιολόγηση κυβέρνησης και αντιπολίτευσης, η κυβέρνηση τουλάχιστον προηγούνταν από 16 μονάδες (την περίοδο των Τεμπών) με τον μέσο όρο διαφοράς να κυμαίνεται στις 20 μονάδες (έρευνες Metron Analysis περιόδου Μάιος 2022 - Μάιος 2023). Κάποιες φορές, η ΝΔ του Κυριάκου Μητσοτάκη, φαινόταν να έχει αντιγράψει πολιτικές από την θητεία του Μακρόν και της Μέρκελ. Από την μια πλευρά μετατόπιζε την ΝΔ σε έναν χώρο πέρα από αυτόν που κλασικά εξέφραζε και σε ένα κοινό, με χαρακτηριστικά «ανοικτά» στον κόσμο, την εξέλιξη και την πρόοδο (αυτό που συνήθως λέγεται κέντρο, παρότι ο παραδοσιακός άξονας Αριστερά - Δεξιά έχει σαφώς περιορισμένη σε σχέση με το παρελθόν ερμηνευτική αξία). Από την άλλη υιοθετούσε πολιτικές που ήταν συνυφασμένες με άλλους πολιτικούς χώρους μετονομάζοντάς τες. Ο Κ. Μητσοτάκης διάβασε καλύτερα και γρηγορότερα το νέο πολιτικό τοπίο. Αυτά, μεταφράστηκαν σε μια πλήρη πολιτική κυριαρχία της ΝΔ και στην εκλογική της επιτυχία, ακόμα και σε περιοχές και κοινωνικές ομάδες που ιστορικά υστερούσε. Η ΝΔ ήταν πρώτο κόμμα , με μικρές διαφοροποιήσεις σε σχέση με το 2019, στις επιμέρους κοινωνικές ομάδες. Αυτές όμως ήταν αρκετές για να της εξασφαλίσουν την κυριαρχία σε περιοχές που , ακόμα και το 2019, είχε ηττηθεί. Έτσι στην Β΄ Πειραιά έφτασε το 37,24% (30,19% το 2019), στην Δυτική Αττική στο 39,74% (34,28% το 2019). Αντίστοιχα άνοδο είχε και στην Κρήτη την οποία κέρδισε τελικά η ΝΔ, στα Χανιά μάλιστα υπερέβαινε το άθροισμα ΣΥΡΙΖΑ και ΠΑΣΟΚ, ενώ στο Λασίθι υπολείπονταν του αθροίσματος αυτού για λίγο. Δεν θα πρέπει να υπεκφεύγει της προσοχής μας όμως ότι ενώ η πολιτική κυριαρχία της ΝΔ και του Κυριάκου Μητσοτάκη είναι αυτή την ώρα καθολική, υπάρχει ένα στοιχείο πίεσης σε αυτή. Προέρχεται από την «μακρινή απόσταση» που αισθάνεται από αυτή το 32,1% όσων την ψήφησαν (απάντηση στην ερώτηση: ψήφος καταπόσταση από το κόμμα που ψήφισαν, κοινό exit poll Ιούνιος 2023) Αυτό σημαίνει πως η αποτελεσματικότητά της, αλλά και η ύπαρξη ικανής εναλλακτικής απέναντί της μπορεί να τροφοδοτήσει πολιτικές εξελίξεις. Η ήττα του ΣΥΡΙΖΑ ήταν συντριπτική. Από το 31,53% του 2019 υποχώρησε στο 17,83% τον Ιούνιο του 2023. Ο ΣΥΡΙΖΑ ηττήθηκε πολλαπλά. Καταρχάς ενώ ο ίδιος ο ΣΥΡΙΖΑ διατείνονταν από το 2019 πως «έβγαλε την χώρα από τα μνημόνια», το κόμμα παρέμεινε σταθερά προσκολλημένο στην αντιμνημονιακή ρητορική. Η πολιτική μυωπία ή καλύτερα η γενεσιουργός αιτία του ΣΥΡΙΖΑ, ο λαϊκισμός του αντιμνημονίου, τον υποχρέωνε να εξακολουθεί να βλέπει μια Ελλάδα παρία,ασπρόμαυρη και θυμωμένη. Μια Ελλάδα κολλημένη στο χθες. Δεν κατανόησε την φύση των κρίσεων που αντιμετώπισε η χώρα, την ψυχολογία των πολιτών, την αίσθηση ανακούφισης και αυξημένων προσδοκιών, την κατάσταση ηρεμίας την οποία επιζητούσαν.Η εποχή των λαικών δικαστηρίων είχε περάσει ανεπιστρεπτί. Εξαιτίας αυτής της διάστασης ανάμεσα στην πρόσληψη που είχαν οι πολίτες και την αίσθηση που είχε ο ΣΥΡΙΖΑ ως πολιτικός οργανισμός, προέκυψε μια πολιτική λογική απόλυτης καταστροφολογίας. Αυτό στην πραγματικότητα αποδυνάμωσε  ακόμη και την δικαιολογημένη κριτική απέναντι στην κυβέρνηση,ωθώντας τον στο «αριστερό» άκρο του πολιτικού άξονα ενώ το παιχνίδι παίζονταν στο κέντρο. Δεν κατανόησε ποτέ όχι μόνο ότι οι πολιτικές πρέπει να αλλάξουν αλλά ακόμη και το ύφος το οποίο στην προηγούμενη εποχή κυριαρχούσε, τώρα θεωρούνταν ευρύτατα τοξικό, σχεδόν απεχθές. Έχοντας εμβληματικά του πρόσωπα να πολιτεύονται με τον τρόπο αυτό αφενός επέτρεπε την επιβίωση ενός «αντί - ΣΥΡΙΖΑ» μετώπου,το οποίο όχι μόνο δεν αποδυναμωνόταν αλλά άρχιζε σιγά-σιγά να αποκτά και δομικά χαρακτηριστικά, αφετέρου επιβεβαίωνε συνεχώς ότι εξακολουθούσε να είναι πολιτικό προϊόν της προηγούμενης εποχής και ότι παρέμενε σε αυτή. Απέτυχε επίσης να αναδείξει νέα πρόσωπα, πρόσωπα που όχι μόνο να εκφράζονται με διαφορετικό ύφος ,αλλά να έχουν και επάρκεια σε επίπεδο τεχνογνωσίας, να δίνει με άλλα λόγια την αίσθηση στου πολίτες ότι ο ΣΥΡΙΖΑ της προηγούμενης περιόδου (που ερμηνευόταν στο παρόν ως αδύναμος στα θέματα οικονομίας, κόμμα με λαϊκιστικές τάσεις κλπ) ήταν παρελθόν. Αυτή η αποτυχία ήταν σημαντικός λόγος καταψήφισης (Πίνακας 1). Ουσιαστικά, σε μια νέα πολιτική περίοδο, στην εκλογική αναμέτρηση προσήλθε η ΝΔ του 2023 και ο Σύριζα της μνημονιακής περιόδου. Η ήττα ήταν αναπόφευκτη λοιπόν.Ο ΣΥΡΙΖΑ απώλεσε την σύνδεσή του με κοινωνικές ομάδες με τις οποίες «προνομιακά» συνομιλούσε. Από 42% στους ανέργους το 2019, βυθίστηκε στο 19,4% τον Ιούνιο του 2023. Στους μισθωτούς ιδ. Τομέα από  30% σε 16,8%,  στους μισθωτούς δημ. Τομέα από 37% σε 21,6%, ενώ στους αγρότες από 26% σε 13,6% με το ΠΑΣΟΚ να υπολείπεται μόνο 0,1%, ενώ έχασε και στις ηλικιακές ομάδες 17-24 και 25-34.  Έτσι εξηγείται και η βύθισή του σε συγκεκριμένες περιοχές, με χαρακτηριστική την ήττα στην Β΄ Πειραιά, όπου από 38,22% το 2019 έπεσε στο 19,36%. Ταυτόχρονα, η αδυναμία οικοδόμησης πολυεπίπεδων δικτύων,ως αποτέλεσμα κομματικού βάθους (όπως έχουν φανερώσει τα αποτελέσματα τόσο σε Δημοτικές εκλογές όσο και σε συνδικάτα και επιμελητήρια), οδήγησαν στην αδυναμία υπεράσπισης ακόμα και της δεύτερης θέσης στις περιοχές που το ΠΑΣΟΚ πέτυχε την ανασύσταση των δικτύων του, κυρίως μέσω των υποψηφίων που επέλεξε (πχ Κιλκίς, Λακωνία, Χίος). Εκτός όμως από συντριπτική, η ήττα αυτή ενδεχομένως να είναι και στρατηγική. Αυτό θα εξαρτηθεί σε μεγάλο βαθμό από τον χρόνο που θα απαιτηθεί όχι απλά για να εκλέξει πρόεδρο, αλλά για να ανασυγκροτηθεί. Η υπαρκτή απόστασή του από το ΠΑΣΟΚ, ιδίως στα μεγάλα αστικά κέντρα, παρέχει ένα «πλεονέκτημα» και κάποιον χρόνο.Το αιτούμενο όμως, δηλαδή ο μετασχηματισμός του ίδιου του του εαυτού,δείχνει σχεδόν αδύνατος,όπως φαίνεται από τις μέχρι στιγμής διεργασίες στο εσωτερικό του αλλά και την ποιότητα του αντιπολιτευτικού του λόγου. Ίσως ο χαμένος χρόνος της προηγούμενης περιόδου να αποβεί μοιραία καθοριστικός για το μέλλον. Το ΠΑΣΟΚ από το 8,1% ανέβηκε στο 11,46% τον Μάιο του 2023 για να φθάσει στο 11,84% τον Ιούνιο. Το αποτέλεσμα είναι προφανώς θετικό, καθώς μετά από 13 χρόνια ξαναβρέθηκε σε διψήφια ποσοστά (τον Ιούνιο του 2012 είχε λάβει 12,28% ). Από την άποψη αυτή το αποτέλεσμα μπορεί να γεννά αισιοδοξία για τη δυνατότητα του ΠΑΣΟΚ να έχει μελλοντικά ένα ρόλο μεγαλύτερο από τον σημερινό και να διεκδικήσει την θέση της αξιωματικής αντιπολίτευσης. Έχει όμως και μια σειρά χαρακτηριστικών που οφείλουν να προβληματίσουν τους ανθρώπους του ΠΑΣΟΚ. Πρώτα από όλα είναι η γεωγραφική κατανομή. Υπενθυμίζουμε πως στις δύο προηγούμενες φορές που υπήρχε ανατροπή ως προς το «δίδυμο» των πιο ισχυρών κομμάτων του δικομματισμού κάθε τύπου, αυτή δεν προήλθε από την επαρχία, αλλά, ο πυρήνας της ήταν τα αστικά κέντρα. Αυτό ήταν ακόμα πιο εμφανές το 2012, όπου ο ΣΥΡΙΖΑ πρώτα κέρδισε τον Μάιο στην Αττική. Αυτή η διαιρετική τομή είναι σήμερα πιο σημαντική από το 1977, περίοδο κατά την οποία το ΠΑΣΟΚ εδραιώθηκε ως ο δεύτερος πόλος του παλαιού δικομματισμού. Αν κάποιος δει πιο προσεκτικά, θα παρατηρήσει ότι το μέγεθος της διαφοροποίησης στο εκλογικό αποτέλεσμα του ΠΑΣΟΚ, φαίνεται να «ακολουθεί» την γεωγραφική κατανομή των ψήφων που έφεραν τον κ. Ανδρουλάκη -πρώην γραμματέα και κατά γενική ομολογία εξαιρετικό οργανωτικά- στην ηγεσία του. Υπενθυμίζουμε πως ο κ. Ανδρουλάκης είχε, στον πρώτο γύρο για την εκλογή ηγεσίας, νικήσει στην επαρχία, έχοντας μεγάλη διαφορά στην Κρήτη, ενώ είχε έρθει τρίτος στην Αττική, πίσω από τους κ. Λοβέρδο και Παπανδρέου. Στις εκλογές του 2023, παρατηρήσαμε το ΠΑΣΟΚ να ανεβάζει με δυναμικό τρόπο τα ποσοστά του στην Κρήτη, στη Χίο, στη Λακωνία και το Κιλκίς κατακτώντας τη δεύτερη εκλογική θέση, είχε όμως ιδιαίτερη δυσκολία να το κάνει στην Αττική, όπου ήταν καθαρά τέταρτο κόμμα (με την εξαίρεση της Ανατολικής Αττικής) πίσω από το ΚΚΕ. Αυτό θα μπορούσε να ερμηνευθεί με πολλαπλούς τρόπους. Είναι όμως φανερό ότι εξαιτίας του ανθρώπινου δυναμικού που έχει από το παρελθόν, μέρος του οποίου δραστηριοποιείται πολιτικά στην τοπική αυτοδιοίκηση είναι ευκολότερο να επιτύχει την ανασύσταση των δικτύων του στην επαρχία, όπου οι φορείς του μηνύματός του μπορούν να είναι πιο συγκεκριμένα πρόσωπα.Θα πρέπει επίσης να ξανασκεφθούμε το βάθος και την επιρροή των πολιτικών κομμάτων στην ελληνική κοινωνία,πράγμα το οποίο καθιστά ευκολότερη την επιτυχία κομμάτων με ρίζες σε αυτήν αντί νεόκοπων ή νεότερων τέτοιων. Στον αστικό ιστό όμως όπου «τα πράγματα είναι πιο απρόσωπα», η επικοινωνία αποκτά μεγαλύτερο ρόλο και οι κάτοικοι έχουν διαφορετικά κοινωνικοοικονομικά χαρακτηριστικά το ΠΑΣΟΚ έχει πολλή δουλειά μπροστά του. Ταυτόχρονα, παρά την αύξησή του σε όλες τις ηλικιακές ομάδες, εξακολουθεί να έχει χειρότερο αποτέλεσμα στις ηλικιακές ομάδες 17-24 και 25-34 με 10% και 9,9%. Αυτό μας φέρνει σε ένα διπλό πρόβλημα με το ΠΑΣΟΚ, ότι αφενός δεν έχει καταφέρει να «συνομιλήσει» με αυτές τις ηλικίες (παρότι το επιχείρησε με όψεις του προγράμματός του πχ κοινωνική κατοικία αλλά με έναν τρόπο μάλλον αποσπασματικό) και αφετέρου δεν έχει επανέλθει ως πρόταση θετικής κομματικής επιλογής.Ίσως πρέπει με δημιουργικό τρόπο να χρησιμοποιήσει ως όχημα αυτή την πραγματικότητα, επιχειρώντας σταδιακά να την διαφοροποιήσει, πράγμα το οποίο  σημαίνει αλλαγές λέξεων, εικόνων αλλά οριοθέτηση της φετιχοποίησης του 1980 εντός του οργανισμού του. Τέλος, το ΠΑΣΟΚ, πρέπει να επιχειρήσει να συνομιλήσει με ομάδες στις οποίες εμφανώς υπολείπεται. Τα καλύτερα αποτελέσματά του ήταν στου συνταξιούχους, τις νοικοκυρές και τους αγρότες, με 14,7%, 14%, 13,5% αντίστοιχα. Κάθε πολίτης φυσικά είναι εξίσου σημαντικός, αλλά, δύσκολα θα έλεγε κάποιος ότι οι συγκεκριμένες κοινωνικές ομάδες μπορούν να συγκροτήσουν το δυναμικό πολιτικό μήνυμα που θα φέρει το ΠΑΣΟΚ στην δεύτερη θέση. Εδώ ενδεχομένως εδράζεται ένα ακόμα σημείο προβληματισμού για το ΠΑΣΟΚ, καθώς, την ώρα που ο ΣΥΡΙΖΑ έχανε περίπου 14 μονάδες το ΠΑΣΟΚ κέρδιζε σχεδόν 4. Αν μάλιστα δει κάποιος τα αποτελέσματα του Μαΐου, θα διαπιστώσει ότι οι απευθείας μετακινήσεις από τον ΣΥΡΙΖΑ προς την ΝΔ ήταν υψηλότερες από τις μετακινήσεις από τον ΣΥΡΙΖΑ προς το ΠΑΣΟΚ (Γράφημα 5), ενώ ιδιαίτερα υψηλές ήταν και προς το ΚΚΕ κάτι που εξηγεί και το αποτέλεσμα της τρίτης θέσης που πέτυχε στην Αττική. Αν το ΠΑΣΟΚ πραγματικά φιλοδοξεί να επιστρέψει ως αξιωματική αντιπολίτευση, είναι απολύτως αναγκαία συνθήκη η παραγωγή προγραμματικού λόγου για τις κοινωνικές ομάδες των αστικών κέντρων, η επαφή με αυτές, η εύρεση τρόπου διάδοσης του μηνύματός του. Αυτός ο προγραμματικός λόγος θα πρέπει να αναγνωρίζει τις ιδιαίτερες καταστάσεις που οι ομάδες βιώνουν και να απαντά σε αυτές με τρόπο συνεκτικό. Κυρίως να μιλά με γλώσσα και εικόνες πιο μοντέρνες και ανοιχτές,να τολμά,να πηγαίνει ακόμη και κόντρα στα καθιερωμένα,να τσαλακώνεται, πράγμα και το οποίο του το επιτρέπει με άνεση η ηλικιακή ανανέωση της κοινοβουλευτικής του ομάδας. Θα ακολουθήσει και το Black Box (2) για τα μικρότερα κόμματα. [1] Δημοσκόπηση ALCO για το Open, 2-7/3/2020  [2] Δημοσκόπηση ALCO για το Open, 5-10/5/2020 [3] Δημοσκόπηση ALCO για το Open, 17-21/5/2021 [4] Δείτε αναλυτικά Γιάννης Μαυρής: Άνοδος του συντηρητισμού: Πολιτικές ιδεολογίες στην Ελλάδα μετά το Μνημόνιο    Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-09 11:57:38+00:00,2023,7,9,11
8,https://www.athensvoice.gr/,https://www.athensvoice.gr/epikairotita/politiki-oikonomia/808088/paulos-polakis-paron-stin-anasugrotisi-tou-suriza/,Πολιτικη & Οικονομια,«Παρών» στην ανασυγκρότηση του ΣΥΡΙΖΑ δηλώνει ο Παύλος Πολάκης,2023-07-08T12:21:34Z,"Κριτική στην κυβέρνηση για το ΕΚΑΒ από το βήμα της Βουλής Βουλή - Προγραμματικές Δηλώσεις - Παύλος Πολάκης: Θα συμβάλω με όλες μου τις δυνάμεις στην προγραμματική και οργανωτική συγκρότηση του ΣΥΡΙΖΑ-ΠΣ. Την πρόθεσή του να συμμετάσχει ενεργά στις διεργασίες του ΣΥΡΙΖΑ εκδήλωσε ο Παύλος Πολάκης. «Θα συμβάλω με όλες μου τις δυνάμεις στην προγραμματική και οργανωτική συγκρότηση του ΣΥΡΙΖΑ, ώστε να αποτελέσει σύντομα την εναλλακτική επιλογή στην Νέα Δημοκρατία που αποφάσισε ο λαός να μας κυβερνήσει τα επόμενα τέσσερα χρόνια». Αυτό ανέφερε, στο πλαίσιο της συζήτησης των προγραμματικών δηλώσεων της κυβέρνησης, ο βουλευτής Χανίων του κόμματος της αξιωματικής αντιπολίτευσης. Μιλώντας για το ΕΚΑΒ, ο Παύλος Πολάκης είπε ότι όταν το παραλάβαμε το 2015, εντός μνημονίων, είχε 3.950 εργαζομένους και 650 παλιά ασθενοφόρα, Όταν το παραδώσαμε το 2019, είχε 4.230 εργαζομένους, και είχαμε αντικαταστήσει 327 ασθενοφόρα. Σημείωσε μάλιστα ότι, στα τέσσερα χρόνια της, η ΝΔ αντικατέστησε μόνο τα 60 από τα 128 ασθενοφόρα, που είχαμε προγραμματίσει εμείς, με τους δύο διαγωνισμούς στις περιφέρειες της Κεντρικής Ελλάδος και της Κεντρικής Μακεδονίας. Ειδικότερα για την Αθήνα, είπε ότι όταν παραδώσαμε τον Ιούλιο του 2019 το ΕΚΑΒ, στην Αθήνα, -γι' αυτό έγινε αυτό που έγινε στην Νέα Μάκρη και στο Περιστέρι- κυκλοφορούσαν σε πρωινή και απογευματινή βάρδια 65 ασθενοφόρα επειγόντων, 9 μονάδες και 10 ασθενοφόρα χρονίων περιστατικών (σύνολο 84). Το βράδυ κυκλοφορούσαν 37 με 40, μέσα στα οποία ήταν 5 με 6 μονάδες. Πόσα έφτασαν να κυκλοφορούν μέχρι σήμερα επί ΝΔ; Δυστυχώς μόνο 52, δηλαδή 42 ασθενοφόρα επειγόντων, 6 μονάδες, και 4 χρονίων περιστατικών σε πρωινή και απογευματινή βάρδια. Και το βράδυ, περίπου τα ίδια με εμάς δηλαδή 35 με 37. «Αυτός είναι ο λόγος, και αντίστοιχα συμβαίνουν σε όλη την Ελλάδα, που τον τελευταίο μήνα έχουμε 7 περιστατικά θανάτων αναμένοντας το ΕΚΑΒ», είπε ο κ. Πολάκης. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-08 12:21:34+00:00,2023,7,8,12
9,https://www.athensvoice.gr/,https://www.athensvoice.gr/epikairotita/skitso/808073/i-geloiografia-tou-savvatou-08072023/,Σκιτσα,Η γελοιογραφία του Σαββάτου 08.07.2023,2023-07-08T08:26:17Z,"Μια καλημέρα από τον ΚΥΡ Η επικαιρότητα μέσα από τη ματιά και το σκίτσο του ΚΥΡ, σήμερα Σάββατο 8 Ιουλίου 2023. Δείτε περισσότερα σκίτσα στην επίσημη ιστοσελίδα του ΚΥΡ Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-08 08:26:17+00:00,2023,7,8,8
10,https://www.athensvoice.gr/,https://www.athensvoice.gr/epikairotita/politiki-oikonomia/807980/horeuodas-me-tous-mihanismous/,Πολιτικη & Οικονομια,Χορεύοντας με τους μηχανισμούς,2023-07-07T09:20:51Z,"Πολύ σύντομα θα νοσταλγήσουν τον Τσίπρα; Η πρόκληση για τη νέα ή τον νέο πρόεδρο του ΣΥΡΙΖΑ, η λειτουργία μηχανισμών στα κόμματα της αριστεράς, οι ουσιαστικές αλλαγές στην πολιτική και ιδεολογική ταυτότητα του κόμματος. Δεν μπορεί να γνωρίζουμε ποιος θα είναι ο επόμενος σύμβουλος επικοινωνίας στον Σύριζα. Η δουλειά του ωστόσο θα είναι μάλλον εύκολη: είναι τόσο προφανή αυτά που πρέπει να γίνουν που δεν θα χρειαστεί πολύ σκέψη. Μια πρόγευση άλλωστε έδωσε ήδη ο επικεφαλής της MRB Δημήτρης Μαύρος: Ο νέος αρχηγός του κόμματος θα πρέπει να είναι πιο μορφωμένος, να στέκεται πιο καλά στο εξωτερικό, να καθησυχάσει την αγορά και να είναι εξ ίσου επικοινωνιακός με τον Τσίπρα. Μεταφράζοντας αυτά για το κόμμα, ο Σύριζα, για να το πούμε σχηματικά, θα πρέπει να προσπαθήσει να γίνει ένα κανονικό σοσιαλδημοκρατικό κόμμα. Η εναλλακτική λύση είναι να επιστρέψει ή καλύτερα ίσως να παραμείνει, στη λογική του 4%. Σε αυτή την περίπτωση, αργά ή γρήγορα, θα τείνει και εκλογικά προς αυτό το ποσοστό. Δυστυχώς για τον Σύριζα, όσο εύκολη είναι η διάγνωση άλλο τόσο δύσκολη είναι η εφαρμογή. Ήδη μάλιστα οι προοπτικές εμφανίζονται εξαιρετικά αρνητικές. Ο λόγος θα μπορούσαμε να πούμε ότι είναι δομικός. Για να επιφέρει αυτές τις αλλαγές ο επόμενος αρχηγός, θα πρέπει να μπορέσει να κάνει στην άκρη όλες αυτές τις ομάδες και τις τάσεις που κυριαρχούν στα κομματικά όργανα και προσπαθούν να επιβάλουν η κάθε μια τη δική της ατζέντα. Χρειάζεται με άλλα λόγια να επικοινωνήσει με την κοινωνία, χωρίς να υπολογίζει τις εσωκομματικές ισορροπίες. Ήδη όμως οι υποψηφιότητες που συζητούνται προκύπτουν μέσα από διαπραγματεύσεις στο εσωτερικό των τάσεων. Κάτι που πολύ απλά σημαίνει ότι όποιος και αν εκλεγεί θα είναι σε μεγάλο βαθμό δέσμιος των ομάδων που τον στήριξαν. Η νέα ή ο νέος πρόεδρος βέβαια θα εκλεγεί με καθολική ψηφοφορία όλων των μελών. Με αυτή την έννοια θα έχει κάποιους βαθμούς ελευθερίας. Είναι εντυπωσιακό ωστόσο πόσο ισχυροί είναι οι μηχανισμοί στα κόμματα της αριστεράς. Και είναι ακριβώς αυτοί οι μηχανισμοί που θα σταθούν απέναντι σε κάθε απόπειρα ουσιαστικών αλλαγών στην πολιτική και στην ιδεολογική ταυτότητα του κόμματος. Ιδίως αν γίνει προσπάθεια αυτή η αλλαγή να εκφραστεί με συγκεκριμένα μέτρα. Στον τομέα της παιδείας για παράδειγμα. Θα ήταν πολύ απλό για τον Σύριζα να σηματοδοτήσει την απαλλαγή του από τις συντεχνιακές αντιλήψεις αποδεχόμενος τη λειτουργία μη κερδοσκοπικών ιδιωτικών ιδρυμάτων ανώτατης εκπαίδευσης. Να αποδεχθεί δηλαδή ότι ισχύει σε όλη την Ευρώπη, χωρίς καμιά σοβαρή ιδεολογική υποχώρηση, υιοθετώντας μάλιστα μια θέση που έχει ευρύτερη αποδοχή στην ελληνική κοινωνία. Μπορούμε εύκολα να φανταστούμε όμως τι πόλεμος θα ξεσπούσε στο εσωτερικό του. Πολύ περισσότερο αν προχωρούσε στα δύσκολα ζητήματα. Για παράδειγμα στην αξιολόγηση και την αποδοτικότητα του δημόσιου τομέα, πέρα αλλά όχι αναγκαστικά σε αντίθεση, με την πεπατημένη των προσλήψεων και της αύξησης των δαπανών. Για να μη πούμε για την ανταγωνιστικότητα, τις επενδύσεις ή το κόστος εργασίας. «Κεφάλαια» ολόκληρα για τα οποία ο Σύριζα δεν είχε να πει τίποτα, επιτρέποντας ουσιαστικά στην κυβέρνηση να είναι η μόνη με ένα αξιόπιστο πρόγραμμα. Όποιος τολμήσει να τα ανοίξει θα δεχθεί ανηλεείς επιθέσεις από το κομματικό κατεστημένο. Αν δεν τα ανοίξει όμως δεν θα έχει την παραμικρή ελπίδα. Και βέβαια μέσα σε όλα αυτά θα πρέπει να μιλήσει και για τον ελέφαντα στο δωμάτιο, την αυτοκριτική για τον τοξικό λόγο του παρελθόντος. Δεν χρειάζεται να το κάνει με αυτομαστίγωμα. Σε έναν συνολικό απολογισμό, μαζί με τα (λίγα) θετικά του κυβερνητικού παρελθόντος θα μπορούσε να αναγνωρίσει ότι είμαστε σε μια καινούργια φάση που απαιτεί συνέργειες και ευρύτερες συναινέσεις. Ότι όλοι έχουμε γίνει πιο σοφοί και απαιτείται να αλλάξουμε. Τρόποι υπάρχουν χωρίς να ταπεινωθεί. Είναι όμως σημαντικό να κλείσει αυτούς τους λογαριασμούς με το παρελθόν, γιατί οι εκλογές έδειξαν ότι η μνήμη λειτουργεί. Ο Σύριζα έχει δημιουργήσει ένα μεγάλο απόθεμα δυσπιστίας που δεν θα ξεπεραστεί εύκολα. Το επόμενο βήμα φυσικά θα πρέπει μα είναι να βάλει στο ψυγείο αυτούς που περισσότερο προκάλεσαν. Πολιτική αξιοπιστία χωρίς θυσίες δεν υπάρχει. Μπορεί να τα πετύχει όλα αυτά ο επόμενος αρχηγός; Να το πούμε καλύτερα: θα θελήσει να προχωρήσει σε αυτή την κατεύθυνση ή θα είναι, όπως δείχνουν σήμερα τα πράγματα, ένα ακόμα προϊόν των κομματικών μηχανισμών; Κανείς δεν μπορεί να το προδικάσει. Στη δεύτερη περίπτωση ωστόσο δεν θα έχουν την παραμικρή ελπίδα. Πολύ σύντομα θα νοσταλγήσουν τον Τσίπρα. Κι αν ο Αλέξης έχει μάθει κάτι από την πολυετή θητεία του στην ηγεσία, μπορεί να είναι εκείνος που θα προσπαθήσει να κάνει τις αλλαγές που δεν μπόρεσε ή δεν θέλησε να κάνει την τελευταία τετραετία. Άλλωστε μπορούμε εύλογα να πιθανολογούμε, ότι αυτό είναι το νόημα της εθελοντικής αγρανάπαυσης στην οποία μπήκε. Η μελλοντική επιστροφή του με ανανεωμένο πολιτικό κεφάλαιο. Ενδεχομένως και με ανανεωμένες ιδέες. Αν προλάβει δηλαδή πριν ο Σύριζα βαρέσει διάλυση. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-07 09:20:51+00:00,2023,7,7,9
11,https://www.athensvoice.gr/,https://www.athensvoice.gr/epikairotita/politiki-oikonomia/807686/i-ptosi-tou-alexi-tsipra-kai-i-sudrivi-tis-aristeris-dianoisis/,Πολιτικη & Οικονομια,Η πτώση του Αλέξη Τσίπρα και η συντριβή της αριστερής διανόησης,2023-07-06T11:21:54Z,"«Μην τα ρίχνετε όλα στον Αλέξη. Το έργο ΣΥΡΙΖΑ είναι έργο συλλογικό και οι επίγονοι καλούνται να επιλέξουν τη συνέχεια ή την αλλαγή πορείας» Η εκλογική συντριβή του ΣΥΡΙΖΑ, η παραίτηση του Αλέξη Τσίπρα από την ηγεσία του κόμματος και η επόμενη μέρα. Συνηθίζεται ο ηττημένος αρχηγός να γίνεται η χλεύη των νικητών. Να παραιτείται από την ηγεσία του κόμματος όταν αποτυγχάνει στην εκλογική μάχη και μάλιστα τετράκις. Συνηθίζεται ακόμα οι φίλοι του να τον στηρίζουν, χτυπώντας του με νόημα την πλάτη, να θεωρούν την παραίτηση ως πράξη μεγαλείου, ως στοιχείο δήθεν απαράμιλλης γενναιότητας. Να προβάλουν ή να κατασκευάζουν κάποιες μεγάλες θετικές στιγμές του και να αποσιωπούν τις αρνητικές. Στην ουσία, όλοι νιώθουν ανακουφισμένοι όταν ο ηττημένος φεύγει. Η περίπτωση του Αλέξη Τσίπρα δεν θα μπορούσε να αποτελέσει εξαίρεση. Ο πατέρας της νίκης έχει μόνο φίλους, ενώ αυτός της ήττας καλόν είναι να παραμερίσει να περάσουν οι υπόλοιποι. Είναι πολύ βολικό για το ΣΥΡΙΖΑ, όχι απλά να αλλάξει αρχηγό αλλά και να  φορτώσει στον προηγούμενο  τη συντριπτική ήττα. Όσο χαρισματικός κι αν ήταν ο Αλέξης για το αριστερό και αντισυστημικό στερέωμα, όσο κι αν αποτέλεσε τον μπροστάρη των μεγάλων και αναπάντεχων επιτυχιών της παράταξης, ούτε απόλυτος μονάρχης ήταν, ούτε μόνος του έβγαζε τη γραμμή. Όλο το σύστημα ΣΥΡΙΖΑ είχε τις ίδιες ακριβώς πολιτικές απόψεις με αυτόν και φυσικά την ίδια τακτική για την επίτευξη του κάθε επιμέρους στόχου. Και μάλιστα, όποιος έρχονταν από άλλο χώρο αυτομάτως προσαρμόζονταν στο συριζαϊκό πολιτικό κλίμα. Σε σημείο που να μην τον αναγνωρίζεις. Δεν επέλεξε ο Τσίπρας να είναι τοξικός και στυγνός λαϊκιστής ενώ οι υπόλοιποι διακρίνονταν για τον ήπιο χαρακτήρα τους και τον πολιτικό πολιτισμό τους. Δεν στερούνταν ο Αλέξης ευρείας μορφώσεως ενώ  όλοι οι άλλοι ήταν τουλάχιστον δόκτορες της πολιτικής επιστήμης. Δεν ήταν αυτός που έβγαζε τον κόσμο σε διαδηλώσεις υποστήριξης του αρχιτρομοκράτη εν μέσω πανδημίας ενώ οι άλλοι διαφωνούσαν. Δεν έσυρε ο Αλέξης τη χώρα στο δημοψήφισμα και στον δρόμο προς την ανοικτή πτώχευση ενώ οι άλλοι τον παρακαλούσαν να υπογράψει μνημόνιο. Στο φινάλε, αυτός απέλυσε τον Βαρουφάκη που είχε βάλει τη χώρα σε τροχιά Grexit εν μέσω συριζαϊκών αλαλαγμών. Ούτε ήταν αυτός που είπε ότι η πολιτική βία είναι αποδεκτή αρκεί να είναι για καλό σκοπό. Είπε βέβαια, «τι κακό έχουν οι μολότοφ, εξαρτάται από πια πλευρά είσαι όταν πέφτουν». Με δυο λόγια ο Τσίπρας ήταν ο «μπροστινός» μιας ολόκληρης και πολυσύνθετης ιδεολογίας και πολιτικής που άρχισε να διαμορφώνεται από το 1987 για να φτάσει το 2015 και να γίνει κυβέρνηση. Ποιος ήταν ο πυρήνας της; Η επιθετική και εθνομηδενιστική συνιστώσα της λεγόμενης ανανεωτικής αριστεράς. Η οποία σταδιακά μεταλλασσόμενη συνάντησε τον αριστερισμό, πήρε χαρακτήρα δήθεν εναλλακτικό και κατάντησε μια λούμπεν, λαϊκιστική, «βίαιη»  και στείρα καταγγελτική αριστερά. Το «βίαη» είναι σε εισαγωγικά διότι σπανίως μέλη του ΣΥΡΙΖΑ ενεπλάκησαν σε πράξεις πολιτικής βίας. Αντιθέτως όμως σύσσωμος ο ΣΥΡΙΖΑ υπερασπίστηκε λόγω και έργω την πολιτική βία που ασκούσαν οι άλλοι. Η στάση του στους βανδαλισμούς του 2008 προσομοιάζει με τη στάση του Μελανσόν και της παράταξης του στις πρόσφατες ταραχές στη Γαλλία. Η πολιτική κάλυψη των ταραχοποιών. Δηλαδή, ό,τι πιο χυδαίο έχει ανακαλύψει η πολιτική!   Γιατί εθνομηδενιστική; Αν το ψάξετε θα δείτε ότι όλος ο αριστερός χώρος πιστώνει στον Αλέξη Τσίπρα τη συμφωνία των Πρεσπών ως τη μέγιστη των επιτυχιών του. Κάποιοι, πιο αυστηροί ως τη μοναδική του επιτυχία. Διότι η διακρατική αυτή συμφωνία ήταν απλώς ετεροβαρής. Διευκολύναμε τους γείτονες χωρίς να κερδίσουμε απολύτως τίποτα. Και μάλιστα είναι μια συμφωνία η οποία δεν τηρείται από τους γείτονες στην πραγματική ζωή. Παντού Macedonia λέγονται. Από την άλλη η συμφωνία αυτή έβλαψε εκλογικά τον ΣΥΡΙΖΑ ειδικά στη Βόρεια Ελλάδα. Και όμως την έκανε με προθυμία και ενθουσιασμό. Ήταν κορυφαίο ιδεολογικό ζήτημα να καταγράψει ήττα ο εγχώριος εθνικισμός και να ταπεινωθούν οι «ελληναράδες», ενώ σε επίπεδο τακτικής ήταν μια ευκαιρία για να διασπαστεί η ΝΔ. Και όμως δεν ήταν μια στενή επιλογή του Αλέξη ή του κόμματος, αλλά πλειοψηφική απαίτηση του χώρου της εναλλακτικής και ενός μέρους της ανανεωτικής αριστεράς. Η λούμπεν αριστερή πολιτική και ιδεολογία του ΣΥΡΙΖΑ, ως αποτέλεσμα πολύχρονων και συλλογικών διεργασιών εδέησε να γίνει κυρίαρχη όταν ξέσπασε η πολύπλευρη κρίση του 2010. Όταν όμως τα πράγματα εξομαλύνθηκαν και εισήλθαμε σε εποχή κανονικότητας με την ανάλογη οικονομική ανάπτυξη και μείωση της ανεργίας, η πλειοψηφία της κοινωνίας άρχισε να ζητάει άλλα πράγματα από τα κόμματα και τους πολιτικούς. Και τότε αναδύθηκε το άστρο του Μητσοτάκη και άρχισε να δύει αυτό του Τσίπρα. Δεν είδα όμως κανέναν οργανικό αριστερό διανοούμενο, ούτε κανένα στέλεχος του κόμματος να προτείνει αλλαγή πορείας. Μια διόρθωση της γραμμής, μερικές «αστικού τύπου» προτάσεις, κάτι εκσυγχρονιστικό σε δευτερεύοντα έστω κεφάλαια της καθημερινής πολιτικής. Λάβροι ήταν όλοι κατά της αξιολόγησης των εκπαιδευτικών ενώ και οι ίδιοι έχουν παιδιά και ξέρουν το εκπαιδευτικό έλλειμμα της χώρας. Η έγνοια τους ήταν να μπαίνουν στα πανεπιστήμια και όσοι γράφουν πεντάρια για να υποβαθμιστούν ακόμα περισσότερο. Αλλά και στο θέμα της τοξικότητας ο Αλέξης ήταν πρώτος ανάμεσα σε ίσους. Ζητούσε από τη νεολαία να χρησιμοποιεί γηπεδικά συνθήματα που να φοβίζουν τους πολιτικούς του αντιπάλους. Δηλαδή κάτι του στιλ «έξω θα φάτε το ξύλο που ζητάτε». Την ίδια στιγμή που επιφανή στελέχη του υπόσχονταν ότι όταν θα επιστρέψουν θα είναι αλλιώς, υπαινισσόμενα πολιτικές διώξεις αντιφρονούντων. Γιατί άραγε δεν βρέθηκε ένας αριστερός διανοούμενος να καταγγείλει το φρικαλέο σύνθημα «Μητσοτάκη γαμ…..» Ούτε ένας να πει δημόσια και φωναχτά ότι είναι σιχαμένο και πρέπει να διαγραφεί. Όχι μέλος τους κόμματος αλλά ούτε γενικώς αριστερός. Τόση αποδοχή, τέτοια λατρεία; Μιλάμε για καθολική ιδεολογική κυριαρχία. Κανείς τους δεν κατάλαβε ότι είχαν παρέλθει οι χρόνοι εκείνοι της άκρατης λεκτικής βίας και του πολιτικού χουλιγκανισμού; Ότι ο κόσμος είχε αηδιάσει από την αηδία; Ότι ο cool Μητσοτάκης εκπέμποντας πραότητα, διαλεκτική και πολιτικό πολιτισμό είχε κερδίσει ακόμα και τη νεολαία; Όλοι το έβλεπαν. Αλλά δεν ήθελαν να το πουν, ούτε να το σταματήσουν. Το τοξικό πολιτικό περιβάλλον της Αριστεράς είχε διαμορφώσει κυρίαρχες πολιτικές ταυτότητες και κανείς δεν ήθελε να πάει κόντρα σ’ αυτές. Κανείς δεν είχε τη γενναιότητα να φωνάξει «stop». Διότι υπήρχε και υπάρχει ακόμα κοινό να αγοράσει πολιτικό «ξύδι». Τα μικρά κόμματα που μπήκαν τη δεύτερη Κυριακή στη Βουλή αυτό το «ξύδι» εμπορεύονται και τα αντισυστημικά κόμματα είναι συγκοινωνούντα δοχεία. Κανένα στέλεχος και κανένας διανοούμενος του χώρου δεν ήθελε να διακυβεύσει την επιρροή του στον κόσμο αυτής της Αριστεράς, αλλά και της ανάλογης Ακροδεξιάς.  Η συντριβή του ΣΥΡΙΖΑ είναι συντριβή της Αριστεράς, χωρίς εισαγωγικά. Η πτώση του Αλέξη είναι πτώση της αριστερής διανόησης. Η εκλογική αποτυχία είναι πρωτίστως ιδεολογική αποσύνθεση. Σε αυτήν την αριστερά (δεν έχουμε άλλη) δεν υπάρχει καμιά πλέον ουτοπία που πρέπει να διαφυλαχθεί ως παρακαταθήκη για το μέλλον. Σε αυτήν την Αριστερά δεν υπάρχει καμία πολιτική διεργασία για ένα νέο μοντέλο κοινωνίας, ούτε κανένας ιδεολογικός διάλογος για την ηθική του ανθρώπου της ψηφιακής εποχής. Δεν υπάρχει καμιά πρόταση δικαιοσύνης, κανένα σχέδιο επικράτησης του καλού. Αλήθεια ποιος, έστω και έμμεσος, αβανταδόρος της εισβολής στην Ουκρανία τολμά να μιλήσει για ειρήνη και δικαιοσύνη; Μαζί με τον Αλέξη Τσίπρα κατέρρευσε ολόκληρο το εποικοδόμημα της σύγχρονης ελληνικής Αριστεράς και αποσυντέθηκε κάθε μόριο του λεγόμενου αριστερού ηθικού πλεονεκτήματος. Μην τα ρίχνετε όλα στον Αλέξη. Το έργο ΣΥΡΙΖΑ είναι έργο συλλογικό και οι επίγονοι καλούνται να επιλέξουν τη συνέχεια ή την αλλαγή πορείας. Αν κρίνω από τις ομάδες που διαγκωνίζονται, από τους τέως πασόκους που εγκαταλείπουν και αυτό το κλυδωνιζόμενο σκάφος και τις πολιτικές περσόνες που πλασάρονται ως διάδοχοι, η συνέχεια είναι μονόδρομος. Που φυσικά οδηγεί στο τέλος.  Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-06 11:21:54+00:00,2023,7,6,11
12,https://www.athensvoice.gr/,https://www.athensvoice.gr/epikairotita/politiki-oikonomia/807877/suriza-o-kammenos-den-ehei-dikaioma-na-kataskeuazei-senaria-epistimonikis-fadasias/,Πολιτικη & Οικονομια,Ο ΣΥΡΙΖΑ απαντά στον Καμμένο: «Δεν έχει δικαίωμα να κατασκευάζει σενάρια επιστημονικής φαντασίας»,2023-07-06T11:19:25Z,"Αναλυτικά η ανακοίνωση μετά τη συνέντευξή του ΣΥΡΙΖΑ: Ο Καμμένος δεν έχει δικαίωμα να κατασκευάζει σενάρια επιστημονικής φαντασίας «Σενάρια επιστημονικής φαντασίας» χαρακτηρίζει ο ΣΥΡΙΖΑ τα όσα δήλωσε ο Πάνος Καμμένος που έδωσε συνέντευξη για τα όσα έγιναν την περίοδο του 2015. «Ο Πάνος Καμμένος έχει το δικαίωμα να δημοσιοποιεί τη δική του εκδοχή για τα γεγονότα του 2015 και τη Συμφωνία των Πρεσπών. Έχει επίσης το δικαίωμα να εμφανίζει τον εαυτό του ως αλάνθαστο πρωταγωνιστή και να κατηγορεί άλλους», σημειώνει ο ΣΥΡΙΖΑ σε υψηλούς τόνους. «Εκείνο που δεν έχει το δικαίωμα να κάνει είναι να κατασκευάζει σενάρια επιστημονικής φαντασίας. Να παραμορφώνει τα γεγονότα του χτες για να εξυπηρετήσει τις όποιες επιδιώξεις του σήμερα. Να επικαλείται ως γεγονότα δικές του κατασκευές. Και τελικά να μη δείχνει στοιχειώδη σεβασμό απέναντι στην αλήθεια για την πιο δύσκολη ιστορική περίοδο της Ελλάδας τα χρόνια της μεταπολίτευσης», προσθέτει στην ανακοίνωση. «Ο Πάνος Καμμένος έχει το δικαίωμα να δημοσιοποιεί τη δική του εκδοχή για τα γεγονότα του 2015 και τη Συμφωνία των Πρεσπών. Έχει επίσης το δικαίωμα να εμφανίζει τον εαυτό του ως αλάνθαστο πρωταγωνιστή και να κατηγορεί άλλους. Εκείνο που δεν έχει το δικαίωμα να κάνει είναι να κατασκευάζει σενάρια επιστημονικής φαντασίας. Να παραμορφώνει τα γεγονότα του χτες για να εξυπηρετήσει τις όποιες επιδιώξεις του σήμερα. Να επικαλείται ως γεγονότα δικές του κατασκευές. Και τελικά να μη δείχνει στοιχειώδη σεβασμό απέναντι στην αλήθεια για την πιο δύσκολη ιστορική περίοδο της Ελλάδας τα χρόνια της μεταπολίτευσης». Πίσω στο 2015 και την περίδο του δημοψηφίσματος γύρισε ο Πάνος Καμμένος, που παράλληλα αποκάλυψε άγνωστες πτυχές γύρω από τη Συμφωνία των Πρεσπών. Όπως είπε ο πρώην κυβερνητικός εταίρος του Αλέξη Τσίπρα, ο ίδιος έχει επιλέξει να παραμείνει για χρόνια εκτός πολιτικών συζητήσεων και «ήρθε η ώρα ο ελληνικός λαός να μάθει την αλήθεια», μετά την απόσυρση του Αλέξη Τσίπρα από την ηγεσία του ΣΥΡΙΖΑ. Ο πρώην υπουργός Εθνικής Άμυνας και άλλοτε επικεφαλής των Ανεξαρτήτων Ελλήνων μίλησε στην εκπομπή του ΑΝΤ1 «Αρένα» το βράδυ της Τετάρτης, όπου αναφέρθηκε στην περίοδο συγκυβέρνησης με τον ΣΥΡΙΖΑ και στη στάση του Γιάνη Βαρουφάκη μετά το δημοψήφισμα του 2015. «Η πρόταση Βαρουφάκη ήταν τότε να αποδεχθούμε την επόμενη μέρα την πρόταση της Γερμανίας, του Σόϊμπλε και της Μέρκελ για την έξοδο της Ελλάδας από την Ευρωπαική Ένωση. Το είχε συμφωνήσει ο Βαρουφάκης με τους Γερμανούς », είπε ο Πάνος Καμμένος. Μιλώντας για την ημέρα της περιβόητης 17ωρης διαπραγμάτευσης, μία εβδομάδα μετά το ελληνικό δημοψήφισμα, ο Πάνος Καμμένος περιέγραψε πως κατά τη διάρκεια της νύχτας της 12ης Ιουλίου του 2015, ο τότε πρόεδρος των ΗΠΑ, Μπαράκ Ομπάμα, παρενέβη με τηλεφώνημά του στον τότε πρόεδρο της Γαλλίας, Φρανσουά Ολάντ, προκειμένου η συμφωνία να κλείσει, όπως και έγινε. «Το 2015 η Ελλάδα αποφάσισε να αλλάξει γεωπολιτικά και να κάνει συμφωνία με τις ΗΠΑ», είπε και συμπλήρωσε πως ο ίδιος μετέφερε στις ΗΠΑ πως θα προχωρήσει η επέκταση της βάσης της Σούδας, θα αναβαθμιστεί το λιμάνι της Αλεξανδρούπολης και θα προχωρήσει και μία σειρά άλλων ενεργειών προκειμένου, αντί της Τουρκίας η Ελλάδα να μετατραπεί στον βασικό σύμμαχο της Αμερικής στη Μεσόγειο. Σε άλλο σημείο της συνέντευξης, ο Πάνος Καμμένος, αναφερόμενος στη Συνθήκη των Πρεσπών, είπε χαρακτηριστικά πως «η εν λόγω συμφωνία ήταν μία παγίδα την οποία έθεσαν στον Αλέξη Τσίπρα με δώρο το Νόμπελ Ειρήνης». Συγκεκριμένα ο κ. Καμμένος είπε πως είχε συμφωνήσει με τον Αλέξη Τσίπρα πως όσο οι ΑΝΕΛ ήταν στην κυβέρνηση δεν θα ετίθετο ζήτημα συμφωνίας με τη γειτονική χώρα για αλλαγή ονόματος. Μάλιστα μίλησε και για άλλο σχέδιο το οποίο είχε συζητήσει με τον κ. Τσίπρα σύμφωνα με το οποίο η Ελλάδα θα συμφωνούσε σε επέκταση της βάσης των ΗΠΑ στο Κόσοβο με αντάλλαγμα να μην τεθεί θέμα ονόματος. Όπως συνέχισε, «ένα βράδυ στην χειμερινή κατοικία του προέδρου της Σερβίας, Αλεξάνταρ Βούτσιτς», βρέθηκε σε συζήτηση στην οποία οι Γερμανοί ήταν αυτοί που επέμεναν να προχωρήσει συμφωνία με τα Σκόπια και όχι οι Αριστεροί στην Ελλάδα. «Είπα τότε στον Αλέξη Τσίπρα πως εάν προχωρήσει κάτι τέτοιο εγώ θα φύγω από την κυβέρνηση», είπε. Αναφερόμενος στις δηλώσεις του Αλέξη Τσίπρα πως οι ΑΝΕΛ ήταν «αναγκαίο κακό», ο ίδιος τόνισε πως με αυτές τις δηλώσεις πιθανώς έχασε κόσμο ο οποίος θα τον στήριζε στις περασμένες εκλογές, κάνοντας τέτοιες δηλώσεις για έναν πολιτικό που τον έκανε πρωθυπουργό για πέντε χρόνια. «Η συνεργασία μας ήταν άριστη με μόνη κηλίδα τη Συμφωνία των Πρεσπών», είπε. Σχολιάζοντας την στάση του Αλέξη Τσίπρα είπε πως έπαθε μία τεράστια πολιτική ζημιά γιατί πέρασε πολιτικές σαν και αυτές των συμφωνιών με τις ΗΠΑ τις οποίες και στην συνέχεια δεν στήριξε όταν αυτές συνεχίστηκαν από την κυβέρνηση της Νέας Δημοκρατίας. Παράλληλα σχολίασε σκωπτικά τις επιλογές του κ. Τσίπρα λέγοντας πως δεν κατάφερε να αλλάξει τον ΣΥΡΙΖΑ και να τον μετατρέψει σε ένα μεγάλο κόμμα της κεντροαριστεράς. «Με υλικά κατεδαφίσεως δεν αλλάζεις το κόμμα, πήρε στελέχη αποτυχημένα από το ΠΑΣΟΚ», είπε χαρακτηριστικά. Ο κ. Καμμένος συνεχίζοντας υποστήριξε πως ο ΣΥΡΙΖΑ έχει τελειώσει και πως ο Κυριάκος Μητσοτάκης πέτυχε τη μεγαλύτερη νίκη στη μεταπολίτευση μετά το 1974. Σημείωσε δε πως η πολιτική του κ. Τσίπρα ήταν αυτή που τον οδήγησε στη συρρίκνωση και εν τέλει στην παραίτηση. Σχολιάζοντας το εάν θα επιστρέψει ο κ. Τσίπρας είπε πως απ’ όσο τον γνωρίζει δεν πρόκειται να κάνει τέτοια κίνηση αλλά ακόμα και εάν συμβεί αυτό δεν θα είναι με τον ΣΥΡΙΖΑ. Τέλος, σε σχετική ερώτηση ο ίδιος τόνισε πως δεν θα επιστρέψει στην πολιτική. «Για εμένα η πολιτική έχει τελειώσει, υπηρέτησα 28 χρόνια βουλευτής, 7 χρόνια υπουργός, υπάρχουν νεότεροι που μπορούν να κάνουν τη δουλειά. Αν μπορέσω να βοηθήσω με την συμβολή μου, να το κάνω, αλλά έχω αποσυρθεί. Εμείς βάλαμε στόχο να βγάλουμε τη χώρα από τα μνημόνια και τη βγάλαμε», είπε. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-06 11:19:25+00:00,2023,7,6,11
13,https://www.athensvoice.gr/,https://www.athensvoice.gr/epikairotita/politiki-oikonomia/807871/suriza-vitsas-na-dialexei-o-tsipras-poion-tha-stirixei-gia-proedro/,Πολιτικη & Οικονομια,Βίτσας: Να διαλέξει ο Τσίπρας ποιον θα στηρίξει για πρόεδρο,2023-07-06T10:31:15Z,"Ποια είναι η δικιά του προτίμηση ΣΥΡΙΖΑ - Δημήρης Βίτσας: «Να διαλέξει ο Τσίπρας ποιον θα στηρίξει για πρόεδρο του κόμματος» Τον Αλέξη Τσίπρα καλεί να δηλώσει ποιον θέλει να στηρίξει για την προεδρία του κόμματος ο πρώην υπουργός και βουλευτής του ΣΥΡΙΖΑ, Δημήτρης Bίτσας. «Κατά τη γνώμη μου ο Αλέξης πρέπει να πει ποιόν ή ποιά θέλει να στηρίξει για την προεδρία. Έχει γράψει μια ξεχωριστή ιστορία. Στην αρχή ο Τσίπρας, εκτός Τσακαλώτου, έμοιαζε πολύ με τα παιδιά που προαλείφονται για πρόεδροι. Είναι ο πιο έξυπνος άνθρωπος της γενιάς του», δήλωσε στο OPEN. Από την άλλη πλευρά, ο κ. Βίτσας εξέφρασε την προτίμησή του στον Ευκλείδη Τσακαλώτο για την προεδρία του ΣΥΡΙΖΑ. «Είναι δική του υπόθεση» αν θα κατέβει υποψήφιος πρόεδρος, είπε ο πρώην υπουργός που συμπλήρωσε: «Εγώ θέλω να είμαι ειλικρινής απέναντί σας, πλήρως. Σας λέω ότι θα με ενδιέφερε να κατέβει και θα είναι η πρώτη προτίμησή μου ο Ευκλείδης. Το εάν τελικά κατέβει είναι δικό του θέμα. Σε 2-3 ημέρες θα ξέρουμε». Την ίδια ώρα σε ερώτηση για τις πολιτικές-ιδεολογικές διαφορές που έχουν Αχτσιόγλου-Τσακαλώτος στο ενδεχόμενο να διεκδικήσουν την προεδρία του κόμματος σημείωσε: «Τεράστιες δεν έχουν, αλλά έχουν διαφορές. Εγώ για παράδειγμα είμαι πιο κοντά στις αντιλήψεις του Ευκλείδη». Υπενθυμίζεται ότι νωρίτερα, ο πρώην ευρωβουλευτής, Κώστας Χρυσόγονος, έκανε εκτιμήσεις για το μέλλον του ΣΥΡΙΖΑ, αναφέροντας ότι θα υπάρξουν «αποχωρήσεις ψηφοφόρων», γεγονός που θα επαναφέρει τα ποσοστά του κόμματος στα «φυσιολογικά» επίπεδα του 2009. «Βλέπω αποχωρήσεις ψηφοφόρων από τον ΣΥΡΙΖΑ. Τα στελέχη θα ακολουθήσουν κάποια στιγμή αυτή την κίνηση των ψηφοφόρων», είπε χαρακτηριστικά στο ACTION24 ο κ. Χρυσόγονος. Σύμφωνα με τον ίδιο «ο ΣΥΡΙΖΑ έχει πρόβλημα ταυτότητας το είπε και ο Διονύσης Τεμπονέρας». Εξήγησε, δε, για τον ΣΥΡΙΖΑ ότι «είναι συνασπιμός της ριζοσπαστικής αριστεράς αλλά λένε οτι θελουν να είναι κόμμα εξουσίας. Η μεγάλη μάζα των ψηφορων, όμως, δεν είναι στην ριζοσπαστική αριστερά». «Αν θες να είασαι κόμμα εξουσία πρέπει να κινηθείς κεντροαριστερά», είπε ο Κώστας Χρυσόγονος προσθέτοντας για το κόμμα της αξιωματικής αντιπολίτευσης ότι «τους μαστίζουν οι ""παιδικές αρρώστιες"" του λαϊκισμού και του αριστερισμού». «Αφού δεν μπορούν να μετακινηθούν, θα μετακινηθεί το εκλογικό ακροατήριο και θα επανέλθουν στα φυσιολογικά ποσοστά του 2009», κατέληξε για το μέλλον του ΣΥΡΙΖΑ ο Κώστας Χρυσόγονος. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-06 10:31:15+00:00,2023,7,6,10
14,https://www.athensvoice.gr/,https://www.athensvoice.gr/epikairotita/politiki-oikonomia/807853/suriza-hrusogonos-tha-epanelthei-sta-fusiologika-pososta-tou-2009/,Πολιτικη & Οικονομια,Χρυσόγονος για το μέλλον του ΣΥΡΙΖΑ: Θα επανέλθει στα «φυσιολογικά» ποσοστά του 2009,2023-07-06T08:18:00Z,"Το πρόβλημα ταυτότητας και ο λαϊκισμός ΣΥΡΙΖΑ - Κώστας Χρυσόγονος: Θα επανέλθει στα «φυσιολογικά» ποσοστά του 2009  Εκτιμήσεις για το μέλλον του ΣΥΡΙΖΑ έκανε ο πρώην ευρωβουλευτής, Κώστας Χρυσόγονος, ο οποίος ανέφερε ότι θα υπάρξουν «αποχωρήσεις ψηφοφόρων», γεγονός που θα επαναφέρει τα ποσοστά του κόμματος στα «φυσιολογικά» όπως είπε, επίπεδα του 2009.  «Βλέπω αποχωρήσεις ψηφοφόρων από τον ΣΥΡΙΖΑ. Τα στελέχη θα ακολουθήσουν κάποια στιγμή αυτή την κίνηση των ψηφοφόρων», είπε χαρακτηριστικά στο ACTION24 ο κ. Χρυσόγονος. Σύμφωνα με τον ίδιο «ο ΣΥΡΙΖΑ έχει πρόβλημα ταυτότητας το είπε και ο Διονύσης Τεμπονέρας». Εξήγησε, δε, για τον ΣΥΡΙΖΑ ότι «είναι συνασπιμός της ριζοσπαστικής αριστεράς αλλά λένε οτι θελουν να είναι κόμμα εξουσίας. Η μεγάλη μάζα των ψηφορων, όμως, δεν είναι στην ριζοσπαστική αριστερά». «Αν θες να είασαι κόμμα εξουσία πρέπει να κινηθείς κεντροαριστερά», είπε ο Κώστας Χρυσόγονος προσθέτοντας για το κόμμα της αξιωματικής αντιπολίτευσης ότι «τους μαστίζουν οι ""παιδικές αρρώστιες"" του λαϊκισμού και του αριστερισμού». «Αφού δεν μπορούν να μετακινηθούν, θα μετακινηθεί το εκλογικό ακροατήριο και θα επανέλθουν στα φυσιολογικά ποσοστά του 2009», κατέληξε για το μέλλον του ΣΥΡΙΖΑ ο Κώστας Χρυσόγονος. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-06 08:18:00+00:00,2023,7,6,8
15,https://www.athensvoice.gr/,https://www.athensvoice.gr/epikairotita/politiki-oikonomia/807713/bistis-enadion-spirtzi-i-protasi-pou-ekane-einai-autoktoniki/,Πολιτικη & Οικονομια,Μπίστης εναντίον της πρότασης Σπίρτζη: «Η πρόταση που έκανε είναι αυτοκτονική»,2023-07-05T10:53:54Z,"Συνεχίζονται οι αντιπαραθέσεις στο εσωτερικό του ΣΥΡΙΖΑ Νίκος Μπίστης εναντίον Σπίρτζη για την επόμενη μέρα στον ΣΥΡΙΖΑ: «Η πρόταση που έκανε είναι συνταγή αυτοκτονίας» Για τη διαδοχή του Αλέξη Τσίπρα μίλησε το μέλος της πολιτικής γραμματείας του ΣΥΡΙΖΑ, Νίκος Μπίστης, χαρακτηρίζοντας παράλληλα «αυτοκτονική» την πρόταση Σπίρτζη για μαζικές παραιτήσεις των οργάνων. «Αν είναι δυνατόν να εκλέξουμε πρώτα γραμματεία και μετά πρόεδρο. Όχι, θα πάμε με την ηγεσία που έχουμε, και η Σβίγκου και ο Βασιλειάδης κάνουν εξαιρετική δουλειά και τεράστια προσπάθεια, ανανεώθηκε η εμπιστοσύνη από την πολιτική γραμματεία στα πρόσωπά τους», σχολίασε ο κ. Μπίστης μιλώντας στο Open και την εκπομπή «Ωρα Ελλάδος» για την πρόταση Σπίρτζη να παραιτηθεί η πολιτική γραμματεία του κόμματος. «Το να παραιτηθεί όλη η πολιτική γραμματεία γιατί έχει ευθύνες είναι συνταγή διάλυσης. Φανταστείτε να δει ο κόσμος ότι λέμε ότι παραιτούνται οι πάντες γιατί έχουν ευθύνη για το εκλογικό αποτέλεσμα. Το ερώτημα είναι θα παραιτούνταν αν δεν παραιτείτο ο Τσίπρας; Όχι όλοι δηλαδή, ένας-δύο άνθρωποι. Σέβομαι απολύτως την προσωπική στάση του καθενός, θα ήμασταν όμως χωρίς αίσθημα ευθύνης αν βγαίναμε στη συνεδρίαση της πολιτικής γραμματείας και λέγαμε παραιτούμαστε όλοι αφού παραιτήθηκε ο Τσίπρας. Ό,τι είναι να γίνει, θα γίνει μέσω του συνεδρίου», πρόσθεσε το μέλος του πολιτικού συμβουλίου του ΣΥΡΙΖΑ. Για τις διαδικασίες διαδοχής, είπε ότι «το γοργόν και χάριν έχει» και πρόσθεσε ότι ελλοχεύει ο κίνδυνος να περάσει ο καιρός και να μην έχει ο ΣΥΡΙΖΑ πρόεδρο, κάτι που θα οδηγήσει σε ολέθριες καταστάσεις. «Η λύση είναι 3 με 10 Σεπτεμβρίου, η συζήτηση για τις πολιτικές πλατφόρμες θα γίνει προφανώς και στη συνεδρίαση της ΚΕ που κάθε υποψήφιος θα εκθέσει τις απόψεις. Θα πάμε μετά τέλος Αυγούστου, αρχές Σεπτεμβρίου στο διαρκές συνέδριο που θα γίνει ανάλυση γι' αυτά τα θέματα και μετά θα πάμε στην εκλογή. Ο κίνδυνος του να περάσει η ΔΕΘ, να είναι ακέφαλος ο ΣΥΡΙΖΑ, να αρχίσει το έκτακτο συνέδριο, το οποίο θα γίνει και να πάμε για Νοέμβρη, Δεκέμβρη χωρίς ηγεσία... Είναι συνταγή αυτοκτονίας που όχι απλώς δεν πέρασε (σ.σ.: η πρόταση Σπίρτζη), δεν πήρε ψήφους... Οι πάντες το καταλάβαιναν από όλες τις τάσεις». Για τους υποψήφιους είπε: «Ελπίζω να είναι τουλάχιστον δύο για να υπάρχει ανταγωνισμός. Δεν καταλαβαίνω προτάσεις που λένε να πάμε τον Νοέμβρη με το πάσο μας. Είναι μια πρόταση που πήρε δύο-τρεις ψήφους», τόνισε. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-05 10:53:54+00:00,2023,7,5,10
16,https://www.athensvoice.gr/,https://www.athensvoice.gr/epikairotita/politiki-oikonomia/807687/hristos-spirtzis-ston-suriza-kanei-koumado-i-kommatiki-grafeiokratia/,Πολιτικη & Οικονομια,Νέα «βέλη» Σπίρτζη: «Στον ΣΥΡΙΖΑ κάνει κουμάντο η κομματική γραφειοκρατία»,2023-07-05T09:23:04Z,"Τι επικαλέστηκε ως απόδειξη  Χρήστος Σπίρτζης - ΣΥΡΙΖΑ: Η κομματική γραφειοκρατία ελέγχει όλο το κόμμα και τον μηχανισμό   Λίγα 24ωρα μετά τη δήλωση για την Έφη Αχτσιόγλου, ο Χρήστος Σπίρτζης εξαπέλυσε νέα «βέλη» για την εσωτερική λειτουργία του ΣΥΡΙΖΑ. Στο στόχαστρο του κ. Σπίρτζη μπήκε η «κομματική γραφειοκρατία» για την οποία είπε ότι ελέγχει όλο τον ΣΥΡΙΖΑ και τον μηχανισμό φέρνοντας ως παράδειγμα τα πρόσωπα που διετέλεσαν γραμματείς του κόμματος τα τελευταία χρόνια. «Για να δούμε τι είναι η ηγεσία ενός κόμματος; Είναι τα μέλη της Πολιτικής Γραμματείας, αυτοί που λειτουργούσαν καθημινερά και λάμβαναν αποφάσεις - και γι' αυτό είπα ότι δεν υλοποιήθηκαν οι αποφάσεις του συνεδρίου - ή ήταν μια κομματική γραφειοκρατία που ακόμα και σήμερα έχει όχι τη συντριπτική πλειοψηφία αλλά το όλον του ΣΥΡΙΖΑ και του μηχανισμού του» είπε χαρακτηριστικά ο Χρήστος Σπίρτζης. Στο ερώτημα, δε, αν «αυτοί κάνουν κουμάντο και σήμερα;» ο πρώην υπουργός του ΣΥΡΙΖΑ απάντησε «βεβαίως». «Γιατί ποιοι ήταν γραμματείς του κόμματος τα τελευταία χρόνια; Ο Πάνος Σκουρλέτης, που διαφώνησε στο συνέδριο με τις αποφάσεις, ο Δημήτρης Τζανακόπουλος, η Ράνια Σβίγκου. Κανείς, δηλαδή, από την πλειοψηφία» πρόσθεσε ο Χρήστος Σπίρτζης. Ο πρώην υπουργός του ΣΥΡΙΖΑ σημείωσε, επίσης, ότι «ο καινούργιος πρόεδρος δεν θα βγει με καλλιστεία, με πολιτικές θέσεις θα βγει. Για να μπορέσουμε να πάμε παρακάτω να σφυρηλατήσουμε ακόμα περισσότερο την ενότητα του κόμματός μας θα πρέπει να διευκρινίσουμε μία σειρά από ζητήματα σε συγκεκριμένους τομείς, στα εθνικά θέματα, το ασφαλιστικό, τις προτάσεις μας για την επιχειρηματικότητα». Ο Χρήστος Σπίρτζης αναφέρθηκε και στον Αλέξη Τσίπρα για τον οποίο είπε ότι κατάφερε να ενώσει διαφορετικές πολιτικές ομάδες μέσα στον ΣΥΡΙΖΑ: «είναι ο άνθρωπος, ο ηγέτης που μπόρεσε να φέρει μέσα στον ΣΥΡΙΖΑ πάρα πολύ διαφορετικές πολιτικές ομάδες και κατευθύνσεις και είχε την ικανότητα - ευτυχώς για τον χώρο - να συνθέτει όλα αυτά τα διαφορετικά ρεύματα και να παράγει μία προοδευτική πρόταση». Όσον αφορά, τέλος, το μεγαλύτερο στοίχημα, ο Χρήστος Σπίρτζης υποστήριξε οτι «είναι ο προοδευτικός και δημοκρατικός χώρος να εκφραστεί και να μείνει δεύτερος πόλος του συστήματος, να μη γίνει η ακροδεξιά δεύτερος πόλος. Το διακύβευμα εσωτερικά στον ΣΥΡΙΖΑ είναι εάν θα συνεχίζει να υλοποιεί τις αποφάσεις του συνεδρίου και θα καλύπτει από την σοσιαλδημοκρατία τους σοσιαλιστές, την ευρωπαϊκή αριστερά και τη ριζοσπαστική αριστερά ή έαν θα περιοριστεί στην ριζοσπαστική αριστερά και θα έχει μικρότερη κοινωνική απεύθυνση». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-05 09:23:04+00:00,2023,7,5,9
17,https://www.athensvoice.gr/,https://www.athensvoice.gr/epikairotita/politiki-oikonomia/807662/suriza-arhes-tis-epomenis-evdomadas-sunedriazei-pg-enopsei-ke/,Πολιτικη & Οικονομια,Στις αρχές της επόμενης εβδομάδας συνεδριάζει η ΠΓ του ΣΥΡΙΖΑ-ΠΣ ενόψει της ΚΕ,2023-07-05T07:31:00Z,"Έχει οριστεί για τις 15-16 Ιουλίου ΣΥΡΙΖΑ: Στις αρχές της επόμενης εβδομάδας συνεδριάζει η Πολιτική Γραμματεία ενόψει της ΚΕ - Έχει οριστεί για τις 15-16 Ιουλίου. Στις αρχές της ερχόμενης εβδομάδας -μετά και την ολοκλήρωση της τριήμερης διαδικασίας των προγραμματικών δηλώσεων στη Βουλή- θα συνεδριάσει η Πολιτική Γραμματεία του ΣΥΡΙΖΑ - ΠΣ ενόψει της Κεντρικής Επιτροπής του κόμματος που έχει οριστεί για τις 15-16 Ιουλίου. Στην ΚΕ θα κατατεθούν οι υποψηφιότητες για τη θέση του προέδρου του κόμματος. Υπενθυμίζεται, ότι, όπως αποφασίστηκε στη συνεδρίαση της ΠΓ την περασμένη Κυριακή, η εισήγηση της ΠΓ προς την ΚΕ θα είναι να διεξαχθεί διαρκές συνέδριο στα τέλη Αυγούστου και να πραγματοποιηθεί η εκλογή νέου προέδρου από τη βάση στο πρώτο δεκαήμερο του Σεπτεμβρίου (σε ένα ή δύο Σαββατοκύριακα ανάλογα με τον αριθμό των υποψηφίων). Επιπλέον, να διεξαχθεί έκτακτο συνέδριο τον Νοέμβριο. Σε δίνη της εσωκομματικών αντιπαραθέσεων βρίσκεται ο ΣΥΡΙΖΑ, μετά την παραίτηση του Αλέξη Τσίπρα από την προεδρία του κόμματος και την εν εξελίξει συζήτηση για την επόμενη μέρα της εκλογικής συντριβής, τον χρόνο και τρόπο διεξαγωγής των απαραίτητων διαδικασιών για την ανάδειξη νέας ηγεσίας.  Μετά τα «καρφιά» του Χρήστου Σπίρτζη για το οικονομικό επιτελείο του ΣΥΡΙΖΑ, τη σκυτάλη πήραν οι πρώην βουλευτές και στελέχη του κόμματος, Πάνος Σκουρλέτης και Γεωργία Γεννιά. Μιλώντας για την ανάγκη αποτίμησης του εκλογικού αποτελέσματος και την προοπτική του ΣΥΡΙΖΑ στην επόμενη μέρα υπό όρους ενότητας, ο Πάνος Σκουρλέτης δεν παρέλειψε να σχολιάζει την κριτική του Χρήστου Σπίρτζη με αποδέκτες την Έφη Αχτσιόγλου, τον Αλέξη Χαρίτση και τον Ευκλείδη Τσακαλώτο. Σε χθεσινή συνέντευξή του, ο κ. Σπίρτζης κλήθηκε να σχολιάσει γιατί ο ΣΥΡΙΖΑ επέκρινε τον Κυριάκο Μητσοτάκη όταν έδινε παροχές, με τον πρώην υπουργό να να απαντά ότι «αυτό ήταν ένα κενό από το οικονομικό μας επιτελείο που δεν γνώριζε ότι πραγματικά η αγορά έχει πάρει μια μεγάλη ανάσα απ' αυτά που έδινε η προηγούμενη κυβέρνηση». «Ο Χρήστος Σπίρτζης ήταν στον ηγετικό πυρήνα» σχολίασε ο κ. Σκουρλέτης, σημειώνοντας -με διάθεση αυτοκριτικής- ότι από το 2019 και μετά δεν έγινε σε βάθος αποτίμηση ώστε να εντοπιστούν τα λάθη της διακυβέρνησης ΣΥΡΙΖΑ. «Θεωρώ και δεν ανακάλυψα τώρα αυτή την ανάγκη, το έλεγα από την επομένη του ’19, ότι ο ΣΥΡΙΖΑ είχε όλο τον χρόνο να κάνει μια αποτίμηση της περιόδου της διακυβέρνησης, αλλά και της προηγούμενης πορείας του καθώς, πράγματι, ήταν πρωτόγνωρο φαινόμενο ένα κόμμα του 3% και 4% μέχρι το ’12, ξαφνικά το ’15 να γίνεται δυο φορές κυβέρνηση, παρά και την εφαρμογή μιας συγκεκριμένης πολιτικής» είπε χαρακτηριστικά, σε συνέντευξή του στη Naftermporiki TV. Σημείωσε ενδεικτικά ότι «η σύνδεση των ασφαλιστικών εισφορών με τα εισοδήματα των ελεύθερων επαγγελματιών ήταν λάθος» και διερωτήθηκε, «το είπαμε ποτέ αυτό επισήμως;». «Υπήρχε μια εσωτερική αντίφαση, εφαρμόσαμε μια πολιτική που δεν ήταν η δική μας. Τότε έπρεπε να γίνει αυτή η ουσιαστική πολιτική συζήτηση. Διότι όταν αφήνεις κάποια πράγματα αναπάντητα, επειδή τα προβλήματα έρχονται και επανέρχονται, τα βρίσκεις μπροστά σου. Θα το πω με ένα παράδειγμα. Κορυφαίο ζήτημα ήταν το ασφαλιστικό. Πόσο ζημιά μας έκανε την τελευταία εβδομάδα; Προχτές, στην Πολιτική Γραμματεία, έθεσα ένα ερώτημα. Το προηγούμενο διάστημα είχαμε καταλήξει σε μία άποψη για το ποια ήταν τα λάθη μας και ποια όχι; Ναι μεν ήμασταν αναγκασμένοι να καλύψουμε τα ελλείμματα των ασφαλιστικών ταμείων, ωστόσο η σύνδεση -για παράδειγμα- των ασφαλιστικών εισφορών με τα εισοδήματα των ελεύθερων επαγγελματιών ήταν λάθος. Το είπαμε ποτέ αυτό; Επισήμως εννοώ. Με αυτή την έννοια έχει πολύ μεγάλη σημασία η αποτίμηση στη ώρα της» υπογράμμισε ο πρώην βουλευτής. Μάλιστα παραδέχτηκε πως στη ρητορική του ΣΥΡΙΖΑ ως αξιωματική αντιπολίτευση υπήρχε «αντικρουόμενος εκπεμπόμενος κεντρικός λόγος», δίνοντας ως παράδειγμα την περίοδο της υγειονομικής κρίσης. Βολές στον ηγετικό πυρήνα του ΣΥΡΙΖΑ εκτόξευσε από την πλευρά της και η Γεωργία Γεννιά, μέλος της Κεντρικής Επιτροπής και στέλεχος του κόμματος επί 13 χρόνια, προαναγγέλλοντας μεταξύ άλλων την αποχώρησή της. «Αρκετά! Ούτε τη νίκη ούτε την ήττα μπορεί να διαχειριστεί η ηγεσία του ΣΥΡΙΖΑ» ανέφερε σε ανάρτησή της στα μέσα κοινωνικής δικτύωσης, κάνοντας λόγο «για άθλιες εμφανίσεις σε τηλεοπτικές εκπομπές στελεχών μας που εκπροσωπούν την πάρτη τους ακόμα και σήμερα». Μιλά για «συνεδριάσεις χωρίς χάραξη πολιτικών στόχων», εκφράζοντας τη σαφή δυσαρέσκειά της για την έλλειψη αυτοκριτικής στο εσωτερικό του ΣΥΡΙΖΑ για το εκλογικό αποτέλεσμα, «τη συντριβή και την καθίζηση των οραμάτων μας που ξεθωριάζουν μέρα με τη μέρα» όπως χαρακτηριστικά αναφέρει.  Η κυρία Γιεννιά στηλιτεύει και τη φραστική επίθεση του Δημήτρη Τζανακόπουλου στον Παναγιώτη Ρήγα με το «σκουπίδια του ΠΑΣΟΚ», αφήνοντας ανοιχτό το ενδεχόμενο αποχώρησής της.  «Ο τότε γραμματέας πρόσφατα εξέφρασε τα πραγματικά του αισθήματα, χαρακτηρίζοντας σκουπίδια τους ""πασόκους"" που του μόλυναν την καθαρότητα της ιδεολογίας του κι απέτυχαν να φέρουν το ΣΥΡΙΖΑ στην εξουσία, για να έχει ο ίδιος την εξουσία που του αρμόζει, με την οποία ξεκίνησε τον βιοποριστικό του αγώνα ως κυβερνητικό στέλεχος. Δεν θυμάμαι αν είχε εκτεθεί στην κρίση του ελληνικού λαού το 2015. Κι όμως αυτός ο τσαμπουκάς διαχειρίστηκε τις νέες εγγραφές και τη διεύρυνση που όντως απέτυχε στα χέρια του» ανέφερε στην ανάρτησή της. Η ανάρτηση της Γεωργίας Γεννιά για τον ΣΥΡΙΖΑ: «Α Ρ Κ Ε Τ Α!! Ούτε τη νίκη ούτε την ήττα μπορεί να διαχειριστεί η ηγεσία του ΣΥΡΙΖΑ ΠΣ.» γράφει στην ανάρτησή της. «-Υποψήφιοι από διαρροές, χωρίς να έχουν ανακοινώσει υποψηφιότητα, την αποσύρουν σε τηλεοπτικούς και ραδιοφωνικούς σταθμούς , όχι στα Όργανα του κόμματος, -συνεδριάσεις χωρίς χάραξη πολιτικών στόχων -πανηγύρια από όσους εκλέχτηκαν εν τέλει βουλευτές, συγκροτώντας όμως μια κοινοβουλευτική ομάδα που ούτε πρόταση δυσπιστίας μπορεί να καταθέσει, -Ελιτίστικες μαζώξεις με στόχο να μοιράσουν θέσεις και όχι να δώσουν λύσεις στο αδιέξοδο που έχουμε βρεθεί -Κλάμα αλλά και τοξικότητα από αναρτήσεις που καμία σχέση δεν έχουν με την Αριστερά -Συνιστώσες των συνιστωσών που ο κόσμος δεν ξέρει τι αντιπροσωπεύει η καθεμία...άλλωστε η σύγχυση υπάρχει πλέον στο μυαλό του ψηφοφόρου στο να ξεχωρίσει την Αριστερά από τη Δεξιά και το Κέντρο, όχι να ξέρει τι είναι ΡΕΝΕ 6και 6, Κίνηση Μελών, 53 Ομπρέλες κλπ. -Συν όλα τα άλλα ""όποιος παράλογος αποχωρεί από το κόμμα, είναι εχθρός του που έχει ως στόχο να βλάψει την ενότητα και την Ανασυγκρότηση!! -Άθλιες εμφανίσεις σε τηλεοπτικές εκπομπές στελεχών μας που εκπροσωπούν την πάρτη τους ακόμα και σήμερα -Να υπενθυμίσω πως η επόμενη ημέρα ήταν χθες! Όταν τα μέλη από 30.000 έγιναν 170.000! Αποστολή μας ήταν να τα φέρουμε. Πιστεύαμε πως υπήρχε σχέδιο από τα Κεντρικά να αξιοποιηθούν να έχουν ρόλο να αναλάβουν θέσεις ευθύνης … αλλά τι λέω η τρελή ονειροπόλα!! -Ο τότε Γραμματέας πρόσφατα εξέφρασε τα πραγματικά του αισθήματα, χαρακτηρίζοντας σκουπίδια τους «πασόκους» που του μόλυναν την καθαρότητα της ιδεολογίας του κι απέτυχαν να φέρουν το ΣΥΡΙΖΑ στην εξουσία για να έχει ο ίδιος την εξουσία που του Αρμόζει με την οποία ξεκίνησε τον βιοποριστικό του αγώνα ως κυβερνητικό στέλεχος . Δεν θυμάμαι αν είχε εκτεθεί στην κρίση του ελληνικού λαού το 2015. Κι όμως αυτός ο τσαμπουκάς διαχειρίστηκε τις νέες εγγραφές και τη διεύρυνση που όντως απέτυχε στα χέρια του. -Για τη λειτουργία των ΟΜ τουλάχιστον όσων είχα την ατυχία να βιώσω, (με εξαιρέσεις πάντα και με υπέροχους ανθρώπους μέλη τους‼️) θα μιλήσω σε ένα βιβλίο μου ίσως !! Σίγουρα θα είναι περισσότεροι από έναν τόμο! 13 χρόνια στον ΣΥΡΙΖΑ κι έχουσα σώας τας φρένας μου και υγιά τον νουν ..περιμένω λίγο ακόμα . Να ακούσω μια σοβαρή φωνή να ουρλιάξει, για τη συντριβή και την καθίζηση των οραμάτων μας που ξεθωριάζουν μέρα με τη μέρα .. Έστω και μία … Ξεκαβαλικέψτε απ' το καλάμι !! Σας, μας βλέπει ο κόσμος !! Λίγη αξιοπρέπεια !! Λίγη σοβαρότητα !! Λίγο πριν αποχωρήσω» καταλήγει η Γεωργία Γεννιά. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-05 07:31:00+00:00,2023,7,5,7
18,https://www.athensvoice.gr/,https://www.athensvoice.gr/epikairotita/politiki-oikonomia/807629/klima-allilokatigorion-ston-suriza-meta-tin-paraitisi-tsipra/,Πολιτικη & Οικονομια,Κλίμα αλληλοκατηγοριών και αποχωρήσεων στον ΣΥΡΙΖΑ μετά την παραίτηση Τσίπρα,2023-07-04T19:03:00Z,"«Σκυτάλη» σε Σκουρλέτη και Γεννιά, σε συνέχεια των δηλώσεων Σπίρτζη Με αιχμές Σκουρλέτη κατά Σπίρτζη και προαναγγελία αποχώρησης από πλευράς Γεωργίας Γεννιά συνεχίζεται η εσωτερική κρίση του ΣΥΡΙΖΑ. Σε δίνη της εσωκομματικών αντιπαραθέσεων βρίσκεται ο ΣΥΡΙΖΑ, μετά την παραίτηση του Αλέξη Τσίπρα από την προεδρία του κόμματος και την εν εξελίξει συζήτηση για την επόμενη μέρα της εκλογικής συντριβής, τον χρόνο και τρόπο διεξαγωγής των απαραίτητων διαδικασιών για την ανάδειξη νέας ηγεσίας.  Μετά τα «καρφιά» του Χρήστου Σπίρτζη για το οικονομικό επιτελείο του ΣΥΡΙΖΑ, τη σκυτάλη πήραν οι πρώην βουλευτές και στελέχη του κόμματος, Πάνος Σκουρλέτης και Γεωργία Γεννιά. Μιλώντας για την ανάγκη αποτίμησης του εκλογικού αποτελέσματος και την προοπτική του ΣΥΡΙΖΑ στην επόμενη μέρα υπό όρους ενότητας, ο Πάνος Σκουρλέτης δεν παρέλειψε να σχολιάζει την κριτική του Χρήστου Σπίρτζη με αποδέκτες την Έφη Αχτσιόγλου, τον Αλέξη Χαρίτση και τον Ευκλείδη Τσακαλώτο. Σε χθεσινή συνέντευξή του, ο κ. Σπίρτζης κλήθηκε να σχολιάσει γιατί ο ΣΥΡΙΖΑ επέκρινε τον Κυριάκο Μητσοτάκη όταν έδινε παροχές, με τον πρώην υπουργό να να απαντά ότι «αυτό ήταν ένα κενό από το οικονομικό μας επιτελείο που δεν γνώριζε ότι πραγματικά η αγορά έχει πάρει μια μεγάλη ανάσα απ' αυτά που έδινε η προηγούμενη κυβέρνηση». «Ο Χρήστος Σπίρτζης ήταν στον ηγετικό πυρήνα» σχολίασε ο κ. Σκουρλέτης, σημειώνοντας -με διάθεση αυτοκριτικής- ότι από το 2019 και μετά δεν έγινε σε βάθος αποτίμηση ώστε να εντοπιστούν τα λάθη της διακυβέρνησης ΣΥΡΙΖΑ. «Θεωρώ και δεν ανακάλυψα τώρα αυτή την ανάγκη, το έλεγα από την επομένη του ’19, ότι ο ΣΥΡΙΖΑ είχε όλο τον χρόνο να κάνει μια αποτίμηση της περιόδου της διακυβέρνησης, αλλά και της προηγούμενης πορείας του καθώς, πράγματι, ήταν πρωτόγνωρο φαινόμενο ένα κόμμα του 3% και 4% μέχρι το ’12, ξαφνικά το ’15 να γίνεται δυο φορές κυβέρνηση, παρά και την εφαρμογή μιας συγκεκριμένης πολιτικής» είπε χαρακτηριστικά, σε συνέντευξή του στη Naftermporiki TV. Σημείωσε ενδεικτικά ότι «η σύνδεση των ασφαλιστικών εισφορών με τα εισοδήματα των ελεύθερων επαγγελματιών ήταν λάθος» και διερωτήθηκε, «το είπαμε ποτέ αυτό επισήμως;». «Υπήρχε μια εσωτερική αντίφαση, εφαρμόσαμε μια πολιτική που δεν ήταν η δική μας. Τότε έπρεπε να γίνει αυτή η ουσιαστική πολιτική συζήτηση. Διότι όταν αφήνεις κάποια πράγματα αναπάντητα, επειδή τα προβλήματα έρχονται και επανέρχονται, τα βρίσκεις μπροστά σου. Θα το πω με ένα παράδειγμα. Κορυφαίο ζήτημα ήταν το ασφαλιστικό. Πόσο ζημιά μας έκανε την τελευταία εβδομάδα; Προχτές, στην Πολιτική Γραμματεία, έθεσα ένα ερώτημα. Το προηγούμενο διάστημα είχαμε καταλήξει σε μία άποψη για το ποια ήταν τα λάθη μας και ποια όχι; Ναι μεν ήμασταν αναγκασμένοι να καλύψουμε τα ελλείμματα των ασφαλιστικών ταμείων, ωστόσο η σύνδεση -για παράδειγμα- των ασφαλιστικών εισφορών με τα εισοδήματα των ελεύθερων επαγγελματιών ήταν λάθος. Το είπαμε ποτέ αυτό; Επισήμως εννοώ. Με αυτή την έννοια έχει πολύ μεγάλη σημασία η αποτίμηση στη ώρα της» υπογράμμισε ο πρώην βουλευτής. Μάλιστα παραδέχτηκε πως στη ρητορική του ΣΥΡΙΖΑ ως αξιωματική αντιπολίτευση υπήρχε «αντικρουόμενος εκπεμπόμενος κεντρικός λόγος», δίνοντας ως παράδειγμα την περίοδο της υγειονομικής κρίσης. Βολές στον ηγετικό πυρήνα του ΣΥΡΙΖΑ εκτόξευσε από την πλευρά της και η Γεωργία Γεννιά, μέλος της Κεντρικής Επιτροπής και στέλεχος του κόμματος επί 13 χρόνια, προαναγγέλλοντας μεταξύ άλλων την αποχώρησή της. «Αρκετά! Ούτε τη νίκη ούτε την ήττα μπορεί να διαχειριστεί η ηγεσία του ΣΥΡΙΖΑ» ανέφερε σε ανάρτησή της στα μέσα κοινωνικής δικτύωσης, κάνοντας λόγο «για άθλιες εμφανίσεις σε τηλεοπτικές εκπομπές στελεχών μας που εκπροσωπούν την πάρτη τους ακόμα και σήμερα». Μιλά για «συνεδριάσεις χωρίς χάραξη πολιτικών στόχων», εκφράζοντας τη σαφή δυσαρέσκειά της για την έλλειψη αυτοκριτικής στο εσωτερικό του ΣΥΡΙΖΑ για το εκλογικό αποτέλεσμα, «τη συντριβή και την καθίζηση των οραμάτων μας που ξεθωριάζουν μέρα με τη μέρα» όπως χαρακτηριστικά αναφέρει.  Η κυρία Γιεννιά στηλιτεύει και τη φραστική επίθεση του Δημήτρη Τζανακόπουλου στον Παναγιώτη Ρήγα με το «σκουπίδια του ΠΑΣΟΚ», αφήνοντας ανοιχτό το ενδεχόμενο αποχώρησής της.  «Ο τότε γραμματέας πρόσφατα εξέφρασε τα πραγματικά του αισθήματα, χαρακτηρίζοντας σκουπίδια τους ""πασόκους"" που του μόλυναν την καθαρότητα της ιδεολογίας του κι απέτυχαν να φέρουν το ΣΥΡΙΖΑ στην εξουσία, για να έχει ο ίδιος την εξουσία που του αρμόζει, με την οποία ξεκίνησε τον βιοποριστικό του αγώνα ως κυβερνητικό στέλεχος. Δεν θυμάμαι αν είχε εκτεθεί στην κρίση του ελληνικού λαού το 2015. Κι όμως αυτός ο τσαμπουκάς διαχειρίστηκε τις νέες εγγραφές και τη διεύρυνση που όντως απέτυχε στα χέρια του» ανέφερε στην ανάρτησή της. Η ανάρτηση της Γεωργίας Γεννιά για τον ΣΥΡΙΖΑ: «Α Ρ Κ Ε Τ Α!! Ούτε τη νίκη ούτε την ήττα μπορεί να διαχειριστεί η ηγεσία του ΣΥΡΙΖΑ ΠΣ.» γράφει στην ανάρτησή της. «-Υποψήφιοι από διαρροές, χωρίς να έχουν ανακοινώσει υποψηφιότητα, την αποσύρουν σε τηλεοπτικούς και ραδιοφωνικούς σταθμούς , όχι στα Όργανα του κόμματος, -συνεδριάσεις χωρίς χάραξη πολιτικών στόχων -πανηγύρια από όσους εκλέχτηκαν εν τέλει βουλευτές, συγκροτώντας όμως μια κοινοβουλευτική ομάδα που ούτε πρόταση δυσπιστίας μπορεί να καταθέσει, -Ελιτίστικες μαζώξεις με στόχο να μοιράσουν θέσεις και όχι να δώσουν λύσεις στο αδιέξοδο που έχουμε βρεθεί -Κλάμα αλλά και τοξικότητα από αναρτήσεις που καμία σχέση δεν έχουν με την Αριστερά -Συνιστώσες των συνιστωσών που ο κόσμος δεν ξέρει τι αντιπροσωπεύει η καθεμία...άλλωστε η σύγχυση υπάρχει πλέον στο μυαλό του ψηφοφόρου στο να ξεχωρίσει την Αριστερά από τη Δεξιά και το Κέντρο, όχι να ξέρει τι είναι ΡΕΝΕ 6και 6, Κίνηση Μελών, 53 Ομπρέλες κλπ. -Συν όλα τα άλλα ""όποιος παράλογος αποχωρεί από το κόμμα, είναι εχθρός του που έχει ως στόχο να βλάψει την ενότητα και την Ανασυγκρότηση!! -Άθλιες εμφανίσεις σε τηλεοπτικές εκπομπές στελεχών μας που εκπροσωπούν την πάρτη τους ακόμα και σήμερα -Να υπενθυμίσω πως η επόμενη ημέρα ήταν χθες! Όταν τα μέλη από 30.000 έγιναν 170.000! Αποστολή μας ήταν να τα φέρουμε. Πιστεύαμε πως υπήρχε σχέδιο από τα Κεντρικά να αξιοποιηθούν να έχουν ρόλο να αναλάβουν θέσεις ευθύνης … αλλά τι λέω η τρελή ονειροπόλα!! -Ο τότε Γραμματέας πρόσφατα εξέφρασε τα πραγματικά του αισθήματα, χαρακτηρίζοντας σκουπίδια τους «πασόκους» που του μόλυναν την καθαρότητα της ιδεολογίας του κι απέτυχαν να φέρουν το ΣΥΡΙΖΑ στην εξουσία για να έχει ο ίδιος την εξουσία που του Αρμόζει με την οποία ξεκίνησε τον βιοποριστικό του αγώνα ως κυβερνητικό στέλεχος . Δεν θυμάμαι αν είχε εκτεθεί στην κρίση του ελληνικού λαού το 2015. Κι όμως αυτός ο τσαμπουκάς διαχειρίστηκε τις νέες εγγραφές και τη διεύρυνση που όντως απέτυχε στα χέρια του. -Για τη λειτουργία των ΟΜ τουλάχιστον όσων είχα την ατυχία να βιώσω, (με εξαιρέσεις πάντα και με υπέροχους ανθρώπους μέλη τους‼️) θα μιλήσω σε ένα βιβλίο μου ίσως !! Σίγουρα θα είναι περισσότεροι από έναν τόμο! 13 χρόνια στον ΣΥΡΙΖΑ κι έχουσα σώας τας φρένας μου και υγιά τον νουν ..περιμένω λίγο ακόμα . Να ακούσω μια σοβαρή φωνή να ουρλιάξει, για τη συντριβή και την καθίζηση των οραμάτων μας που ξεθωριάζουν μέρα με τη μέρα .. Έστω και μία … Ξεκαβαλικέψτε απ' το καλάμι !! Σας, μας βλέπει ο κόσμος !! Λίγη αξιοπρέπεια !! Λίγη σοβαρότητα !! Λίγο πριν αποχωρήσω» καταλήγει η Γεωργία Γεννιά. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-04 19:03:00+00:00,2023,7,4,19
19,https://www.athensvoice.gr/,https://www.athensvoice.gr/epikairotita/politiki-oikonomia/807582/mauros-o-proedros-tou-suriza-prepei-na-einai-perissotero-morfomenos/,Πολιτικη & Οικονομια,Μαύρος (MRB): Ο νέος πρόεδρος του ΣΥΡΙΖΑ πρέπει να είναι περισσότερο μορφωμένος από τον Τσίπρα,2023-07-04T11:29:58Z,"Το προφίλ του νέου αρχηγού Δημήτρης Μαύρος (MRB): Ο επόμενος πρόεδρος του ΣΥΡΙΖΑ πρέπει να είναι περισσότερο μορφωμένος από τον Τσίπρα Για το προφίλ που θα πρέπει να έχει ο νέος πρόεδρος του ΣΥΡΙΖΑ, μίλησε ο διευθύνων σύμβουλος της MRB, Δημήτρης Μαύρος. Περιγράφοντας τα χαρακτηριστικά που θα πρέπει να έχει, ο νέος ή η νέα πρόεδρος, ανέφερε συγκεκριμένα μιλώντας στο OPEN: «Ο επόμενος πρόεδρος του ΣΥΡΙΖΑ πρέπει να είναι περισσότερο μορφωμένος από τον κύριο Τσίπρα, πρέπει να είναι εξίσου ή περίπου γοητευτικός όσο ο κύριος Τσίπρας, πρέπει να μπορεί να σταθεί στο εξωτερικό καλύτερα από τον κύριο Τσίπρα και πρέπει εσωτερικά μέσα στην Ελλάδα, οι αγορές να μη νιώθουν ότι απειλούνται από επιλογές τις οποίες θα κάνει». Οι παρευρισκόμενοι στο τηλεοπτικό πάνελ αρχικά έκαναν χιούμορ για τον ποιον σκιαγραφεί ο Δημήτρης Μάυρος, καταλήγοντας ότι μάλλον πρόκειται για γυναίκα, εννοώντας την Έφη Αχτσιόγλου. Μαύρος (MRB), φωτογραφίζοντας την Ε. Αχτσιόγλου: «Ο επόμενος πρόεδρος του ΣΥΡΙΖΑ πρέπει είναι περισσότερο μορφωμένος από τον Τσίπρα, πρέπει να είναι εξίσου ή περισσότερο γοητευτικός από τον Τσίπρα, πρέπει να μπορεί να σταθεί στο εξωτερικό καλύτερα απο τον Τσίπρα και στο εσωτερικό… pic.twitter.com/wCbIJV7aV3 Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-04 11:29:58+00:00,2023,7,4,11
20,https://www.athensvoice.gr/,https://www.athensvoice.gr/epikairotita/skitso/807556/i-geloiografia-tis-tritis-04-07-2023/,Σκιτσα,Η γελοιογραφία της Τρίτης 04.07.2023,2023-07-04T08:16:00Z,"Μια καλημέρα από τον ΚΥΡ Η επικαιρότητα μέσα από τη ματιά και το σκίτσο του ΚΥΡ, σήμερα Τρίτη 4 Ιουλίου 2023. Δείτε περισσότερα σκίτσα στην επίσημη ιστοσελίδα του ΚΥΡ Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-04 08:16:00+00:00,2023,7,4,8
21,https://www.athensvoice.gr/,https://www.athensvoice.gr/epikairotita/politiki-oikonomia/807472/suriza-neos-epikefalis-tis-ko-o-sokratis-famellos/,Πολιτικη & Οικονομια,Νέος επικεφαλής της ΚΟ του ΣΥΡΙΖΑ ο Σωκράτης Φάμελλος,2023-07-03T10:34:16Z,"Οι βουλευτές του κόμματος αμέσως μετά την ορκωμοσία ενέκριναν ομόφωνα την πρόταση της Πολιτικής Γραμματείας ΣΥΡΙΖΑ: Νέος επικεφαλής της ΚΟ ο Σωκράτης Φάμελλος - Οι βουλευτές του κόμματος αμέσως μετά την ορκωμοσία ενέκριναν ομόφωνα την πρόταση της Πολιτικής Γραμματείας. Τη θέση του επικεφαλής της Κοινοβουλευτικής Ομάδας του ΣΥΡΙΖΑ ανέλαβε ο Σωκράτης Φάμελλος. Οι βουλευτές του κόμματος αμέσως μετά την ορκωμοσία ενέκριναν ομόφωνα την πρόταση της Πολιτικής Γραμματείας. «Πρόεδρε, Αλέξη Τσίπρα σε ευχαριστούμε για όλα» είπε κατά την εκκίνηση της διαδικασίας ο Διευθυντής της ΚΟ, Θανάσης Θεοχαρόπουλος, με τα μέλη της ΚΟ του ΣΥΡΙΖΑ να χειροκροτούν τον κ. Τσίπρα. Ακόμα, σύμφωνα με τον νέο Πρόεδρο της ΚΟ του ΣΥΡΙΖΑ, Σωκράτη Φάμελλο, η εισήγηση της Πολιτικής Γραμματείας για το Προεδρείο έγινε ομόφωνα δεκτή από τους βουλευτές του ΣΥΡΙΖΑ. Αντιπρόεδρος της Βουλής αναμένεται να αναλάβει η Όλγα Γεροβασίλη. Τέλος, κοινοβουλευτικοί εκπρόσωποι οι Νάσος Ηλιόπουλος, Νίκος Παππάς και Θεοδώρα Τζάκρη. Να σημειωθεί πως παρών στη συνεδρίαση είναι και ο Αλέξης Τσίπρας. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-03 10:34:16+00:00,2023,7,3,10
22,https://www.athensvoice.gr/,https://www.athensvoice.gr/epikairotita/politiki-oikonomia/807455/5-pragmata-pou-borei-na-kanei-o-aleksis-meta-tin-paraitisi/,Πολιτικη & Οικονομια,5 πράγματα που μπορεί να κάνει ο Αλέκσης μετά την παραίτηση,2023-07-03T08:56:00Z,"Μια μικρή λίστα  Όπως έγραφα και την Παρασκευή, θα πρέπει να περάσει πολύς καιρός για να πιστέψω ότι η παραίτηση του Αλέκση δεν είναι ένας υστερόβουλος ελιγμός και ότι στ’ αλήθεια θέλει να παραμερίσει για να περάσουν κάποιοι τους οποίους δεν θα ελέγχει ο ίδιος. Αν παρόλα αυτά ο σύντροφος μπρόεδρος είναι για πρώτη φορά στη ζωή τoυ ειλικρινής, του ετοίμασα μια μικρή λίστα με όσα μπορεί να κάνει για να μην βαρεθεί τις ατελείωτες ώρες της απραξίας.   1. Να κάνει στροφή 360 μοιρών Μια παραίτηση είναι ευκαιρία για απολογισμό, αναστοχασμό και άλλες ωραίες και βαρύγδουπες λέξεις. Για τον Αλέκση μπορεί να γίνει μια καλή ευκαιρία για μια στροφή 360 μοιρών η οποία θα δώσει νέα κατεύθυνση στη ζωή και την καριέρα του. 2. Να ανοίξει μεσιτικό γραφείο. Ένας άνθρωπος που καταφέρνει να νοικιάζει παραθαλάσσια βίλα για 500 ευρώ τον μήνα έχει, αν μη τι άλλο, φοβερό ταλέντο στο να βρίσκει και να εκμεταλλεύεται ευκαιρίες. Επειδή είναι κρίμα αυτό το ταλέντο να μείνει αναξιοποίητο (κρίμα όχι μόνο για τον ίδιο, αλλά και για τους πελάτες που θα μπορούσαν να το εκμεταλλευτούν) νομίζω ότι το να ανοίξει ο Αλεκσης ένα μεσιτικό γραφείο θα ήταν μια πολύ καλή και κοινωνικά ωφέλιμη ιδέα. 3. Να μάθει μια ξένη γλώσσα Μπορεί η ηλικία του να μην βοηθάει αλλά από την άλλη ποτέ δεν είναι αργά. Απαλλαγμένος από τις ευθύνες της ηγεσίας ενός κόμματος ο Αλέκσης μπορεί να αξιοποιήσει τον χρόνο του μαθαίνοντας κάτι που είναι χρήσιμο σε μικρούς και μεγάλους είτε για επαγγελματικούς είτε για ψυχαγωγικούς λόγους. Κι επειδή μπορεί να βαριέται μόνος του, θα πρότεινα τα μαθήματα να τα κάνει με τον σύντροφο Ανδρουλάκη ο οποίος όμως μπορεί να τον κρατάει πίσω.  4. Nα γίνει μίμος Μπορεί η γκάμα του να περιορίζεται στη φωνή του Αντρέα του Παπαντρέου αλλά θα μπορούσε άνετα να κάνει καριέρα εμφανιζόμενος σε αφιερώματα για τον ιδρυτή του ΠΑΣΟΚ ή να γίνει το κεντρικό πρόσωπο σε κάποιο σχετικό θεματικό πάρκο, μια Pasokland, στο οποίο μικροί και μεγάλοι θα διασκεδάζουν σε παιχνίδια με θέματα από την ιστορία του Πανελληνίου Σοσιαλιστικού Κινήματος όπως το «Τρενάκι του Τιμάριθμου», τα «Εξοπλιζόμενα», την «Αίθουσα της Αυριανής» κλπ. 5. Να διεκδικήσει την ηγεσία του ΠΑΣΟΚ Με δεδομένο ότι παραιτήθηκε από την ηγεσία του ΣΥΡΙΖΑ χωρίς να αποσυρθεί από την πολιτική ο Αλέκσης μπορεί να διεκδικήσει την ηγεσία του κόμματος που ίδρυσε ο άνθρωπος που θαυμάζει τόσο ώστε να έχει καταφέρει να γίνει ο μίμος του. Πρόκειται για μια θέση που όχι μόνο του ταιριάζει αλλά έχει όλα τα φόντα για να την κατακτήσει αν σκεφτούμε ότι είναι πολύ καλύτερος Τσίπρας από τον νυν ηγέτη του ΠΑΣΟΚ ο οποίος μπορεί να προσπαθεί σκληρά αλλά δεν καταφέρνει να μοιάσει στον Αλέκση όσο χρειάζεται ώστε να ηγηθεί της «δημοκρατικής» και «προοδευτικής» παράταξης. Και μπράβο τους.  Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-03 08:56:00+00:00,2023,7,3,8
23,https://www.athensvoice.gr/,https://www.athensvoice.gr/epikairotita/politiki-oikonomia/807297/milodas-politika-gia-tin-paraitisi-tsipra/,Πολιτικη & Οικονομια,Μιλώντας πολιτικά για την παραίτηση Τσίπρα,2023-07-01T09:55:20Z,"Το σκληρό πολιτικό παιχνίδι και ο σεβασμός των κανόνων της πολιτικής αντιπαράθεσης Η παραίτηση του Αλέξη Τσίπρα από την ηγεσία του ΣΥΡΙΖΑ, το μέλλον της Αριστεράς και οι δηλώσεις από τους πολιτικούς του αντιπάλους. Η παραίτηση του Αλέξη Τσίπρα από την προεδρία του ΣΥΡΙΖΑ ήταν μια πράξη πολιτική και σαν τέτοια παρουσιάστηκε και από τον ίδιο. Οι λίγες προσωπικές και συναισθηματικές αναφορές, αναπόφευκτες σε τέτοιες περιπτώσεις, δεν διατάραξαν το πολιτικό σκεπτικό και τους λόγους της απόφασής του να κάνει «μερικά βήματα πίσω για να περάσει το νέο κύμα του ΣΥΡΙΖΑ». Άλλωστε, το ίδιο είχε κάνει και ο προκάτοχός του Αλέκος Αλαβάνος τον οποίο κατάπιε στη συνέχεια το «νέο κύμα» εκείνης της εποχής που είχε φέρει τον Τσίπρα στην ηγεσία της Αριστεράς. Ακόμα και τη στιγμή της αποχώρησής του, ο Αλέξης Τσίπρας επέλεξε, όπως είχε κάθε δικαίωμα, να επιμείνει στις απόψεις του και να υπερασπιστεί τις αποφάσεις που πήρε στη διάρκεια της 15χρονης παραμονής του στην αρχηγία του ΣΥΡΙΖΑ. Οι παραιτήσεις στην πολιτική δεν είναι όλες οι ίδιες, όπως άλλωστε και οι λόγοι που οδηγούν σε αυτές. Ο Χαρίλαος Φλωράκης που και αυτός συμβουλευόταν το μαξιλάρι του, παραιτήθηκε πριν «να είναι ανήμπορος να εμποδίσει τις κότες να του τρώνε τα ψίχουλα από τη χούφτα του». Η Μαρία Δαμανάκη παραιτήθηκε το ίδιο βράδυ που ο Συνασπισμός έμεινε εκτός Βουλής, ο Κώστας Σημίτης παραιτήθηκε από την προεδρία του ΠΑΣΟΚ όταν θεώρησε ότι με τον τρόπο αυτό μπορούσε να συμβάλλει στη συνέχιση του εκσυγχρονιστικού εγχειρήματος, ενώ ο Κώστας Καραμανλής το έβαλε ουσιαστικά στα πόδια όταν συνειδητοποίησε ότι με την πολιτική του είχε ανοίξει οριστικά την πόρτα του ΔΝΤ και των μνημονίων για τη χώρα. Όλες αυτές οι παραιτήσεις, όπως και αυτές που ακολούθησαν έγιναν αντικείμενο σκληρής πολιτικής κριτικής από αντίπαλες και «φίλιες» κομματικές δυνάμεις. Την ίδια κριτική αντιμετώπιση είχε και πρέπει να έχει η παραίτηση του Αλέξη Τσίπρα. Πολύ περισσότερο που η κριτική αυτή αφορά σε έναν πολιτικό που κάθε άλλο παρά «κρέμασε τα παπούτσια του», πράγμα που διευκρίνισε απολύτως και ο ίδιος στην ομιλία με την οποία συνόδευσε την παραίτησή του: «Είμαι και θα είμαι παρών στους κοινούς μας αγώνες». Επρόκειτο για έναν αποχαιρετισμό-πλατφόρμα για το μέλλον της Αριστεράς στον οποίο δεν παρέλειψε να πει για τους πολιτικούς του αντιπάλους ότι υπήρξαν συμπαραστάτες ξένων συμφερόντων («ισχυρές δυνάμεις έξω από την χώρα (που) έβρισκαν ισχυρούς συμπαραστάτες μέσα σε αυτήν»), επαναφέροντας με πιο κομψό τρόπο τον χαρακτηρισμό τους ως «γερμανοτσολιάδων». Συνηθίζεται σε μια τέτοια κορυφαία για την προσωπική διαδρομή ενός πολιτικού να υπάρχει και μια πλευρά αυτοκριτικής στην αποχαιρετιστήρια ομιλία του. Στην περίπτωση Τσίπρα τέτοια αυτοκριτική διάθεση δεν υπήρξε ούτε απέναντι στην παράταξή του που είδε την εκλογική της δύναμη να υποδιπλασιάζεται, ούτε απέναντι στη χώρα για μερικές έστω από τις δραματικές του αυταπάτες που λίγο έλειψε να τερματίσουν την ευρωπαϊκή της πορεία και να την οδηγήσουν στην πτώχευση. Δεν βρήκε καν μια λέξη να πει για τον προσβλητικό και απαξιωτικό για την Αριστερά εναγκαλισμό του με τον ακροδεξιό «Ματρόζο». Όλες οι ευθύνες έπεσαν, για μια ακόμη φορά, στις άλλες προοδευτικές δυνάμεις που δεν έπιασαν το νόημα της απλής αναλογικής και στον λαό που «δικαιούται να σφάλλει». Η συζήτηση γύρω από την παραίτηση του Αλέξη Τσίπρα διανθίστηκε και με μια ορολογία χαρακτηρισμών όπως «αξιοπρέπεια», «γενναιότητα», «στενοκαρδία», «αστική ευγένεια» κλπ. Είναι όροι που ξεφεύγουν από το αυστηρά πολιτικό πλαίσιο αλλά που, στην περίπτωση αυτή, χρησιμοποιήθηκαν για καθαρά πολιτικούς λόγους. Η δήλωση του πρωθυπουργού δεν έγινε λόγω έλλειψης αστικής ευγένειας αλλά επειδή επέλεξε να κρίνει πολιτικά την παραίτηση ενός πολιτικού του αντιπάλου που μπορεί να ξαναβρεί στο δρόμο του. Ούτε φυσικά ο Νίκος Ανδρουλάκης ή ο Δημήτρης Κουτσούμπας σιώπησαν από στενοκαρδία για τον αποχωρούντα από τη θέση του Τσίπρα. Όλοι τους θα κριθούν για την πολιτική τους στάση. Ομοίως και οι δηλώσεις στελεχών διαφόρων κομμάτων που υπαγορεύτηκαν κυρίως από την ανάγκη να προωθήσουν τις πολιτικές θέσεις που έχουν ήδη διατυπώσει αλλά και τις βλέψεις τους για την επόμενη μέρα αναβιώνοντας τα σενάρια της «προοδευτικής συνεργασίας» με τον ΣΥΡΙΖΑ. Έστω και αν η σκοπιμότητα αυτή απαιτούσε την αξιοποίηση μιας παραίτησης στην οποία υποκλίθηκαν. Όλα αυτά μπορούν ίσως να γίνουν κατανοητά στο πλαίσιο ενός σκληρού πολιτικού παιχνιδιού που θα συνεχιστεί με την ίδια αμείωτη ένταση. Προϋπόθεση ωστόσο είναι η ειλικρίνεια των απόψεων και ο σεβασμός των κανόνων της πολιτικής αντιπαράθεσης. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-07-01 09:55:20+00:00,2023,7,1,9
24,https://www.athensvoice.gr/,https://www.athensvoice.gr/epikairotita/politiki-oikonomia/807260/dimoskopisi-gpo/,Πολιτικη & Οικονομια,Δημοσκόπηση GPO: Πλειοψηφικό «όχι» στην παραίτηση Τσίπρα από τους ψηφοφόρους του ΣΥΡΙΖΑ,2023-06-30T19:29:07Z,"Τι απαντούν οι πολίτες Δημοσκόπηση GPO: Κατά της παραίτησης Τσίπρα το 76,3% των ψηφοφόρων του ΣΥΡΙΖΑ Ιδιαίτερο ενδιαφέρον παρουσιάζουν τα ευρήματα δημοσκόπησης της GPO για την παραίτηση του Αλέξη Τσίπρα από την ηγεσία του ΣΥΡΙΖΑ. Η εν λόγω έρευνα είχε γίνει για λογαριασμό του Star πριν από τις εκλογές της 25ης Ιουνίου, με την επιμέρους ερώτηση να απευθύνεται μετά τη φημολογία ότι ο Αλέξης Τσίπρας θα παραιτούνταν μετά τις δεύτερες κάλπες και τη νέα διαφαινόμενη ήττα του ΣΥΡΙΖΑ. Οι ψηφοφόροι του ΣΥΡΙΖΑ ήθελαν ο Αλέξης Τσίπρας να παραμείνει στο «τιμόνι» του κόμματος, καθώς στην ερώτηση αν θα πρέπει να παραιτηθεί «όχι» και «μάλλον όχι» δήλωνε το 76,3%, ενώ «ναι» και «μάλλον ναι» δήλωνε το 19,8%. Στο σύνολο των πολιτών, υπέρ της παραίτησης Τσίπρα τασσόταν το 54,9%, με το 35,8% να δηλώνει «ναι» και το 19,1% «μάλλον ναι». Στον αντίποδα, «μάλλον όχι» δήλωνε το 9,4% και «όχι» το 21,1%, ενώ «δεν ξέρω/δεν απαντώ» το 14,6%. Σημειώνεται ότι μετά το τέλος εποχής στον ΣΥΡΙΖΑ, με την αποχώρηση του Αλέξη Τσίπρα από την ηγεσία, οι διαδικασίες για την αλλαγή σελίδας στο κόμμα «τρέχουν», με την Πολιτική Γραμματεία να συνεδριάζει την Κυριακή, 2 Ιουλίου.  Το καθοδηγητικό όργανο του κόμματος θα κληθεί να εισηγηθεί, πιθανότατα χωρίς την παρουσία του παραιτηθέντος προέδρου, τον «οδικό χάρτη» προς την εκλογή νέου αρχηγού και τη διεξαγωγή Συνεδρίου. Προς συζήτηση είναι τόσο το χρονοδιάγραμμα διεξαγωγής της εκλογής διαδόχου του Αλέξη Τσίπρα, όσο και του Συνεδρίου, καθώς και εάν αυτό θα είναι διαρκές ή έκτακτο. Σύμφωνα με πληροφορίες, εάν είναι διαρκές το Συνέδριο, δεν θα χρειαστεί η εκλογή νέων συνέδρων και θα πραγματοποιηθεί με τους σύνεδρους του 3ου Συνεδρίου, του 2022. Η τελική απόφαση θα ληφθεί στη συνεδρίαση της Κεντρικής Επιτροπής, η οποία αναμένεται πιθανότατα το μεθεπόμενο Σαββατοκύριακο, 15 και 16 Ιουλίου, δηλαδή μετά τη συζήτηση των προγραμματικών δηλώσεων της κυβέρνησης στη Βουλή. Οι προγραμματικές δηλώσεις της κυβέρνησης προγραμματίζονται για το τριήμερο 6 - 8 Ιουλίου, κάτι που σημαίνει ότι ο ΣΥΡΙΖΑ θα πρέπει να αποκτήσει άμεσα εκπροσώπηση σε επίπεδο ηγεσίας της Κοινοβουλευτικής Ομάδας του κόμματος, η οποία θα κληθεί να σηκώσει το βάρος αυτής της πρώτης κοινοβουλευτικής «μάχης». Σε αυτό το πλαίσιο, η Κοινοβουλευτική Ομάδα του ΣΥΡΙΖΑ αναμένεται να συγκληθεί την Τρίτη 4 Ιουλίου, καθώς τη Δευτέρα θα πραγματοποιηθεί η ορκωμοσία των 300 βουλευτών που αναδείχθηκαν από τις εθνικές εκλογές. Προς αυτήν την κατεύθυνση έχουν ήδη αρχίσει οι ζυμώσεις, που δεν είναι ανεξάρτητες από τις γενικότερες διεργασίες για τη διαδοχή Τσίπρα. Οι πληροφορίες θέλουν να υπάρχει ευρύτερη συναίνεση στο πρόσωπο της Όλγας Γεροβασίλη για την προεδρία της Κοινοβουλευτικής Ομάδας, ενώ θα πρέπει να αναδειχθούν γραμματέας της ΚΟ, κοινοβουλευτικός εκπρόσωπος και αντιπρόεδροι του κόμματος. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-30 19:29:07+00:00,2023,6,30,19
25,https://www.athensvoice.gr/,https://www.athensvoice.gr/epikairotita/politiki-oikonomia/807235/eperasame-omorfa-kai-klapsame-polu/,Πολιτικη & Οικονομια,Επεράσαμε όμορφα… και κλάψαμε πολύ…,2023-06-30T17:52:00Z,"Ένας κύκλος έκλεισε κι ένας άλλος ανοίγει Η παραίτηση του Αλέξη Τσίπρα από την προεδρία του ΣΥΡΙΖΑ, ο πολιτικός προσανατολισμός και η αναδιοργάνωση του κόμματος. Με μια άκρως συναισθηματική τοποθέτηση, ο Αλέξης Τσίπρας, αποχώρησε από την προεδρία του κόμματος παραδίδοντας τη σκυτάλη στον επόμενο. Ένας κύκλος μιας εκδοχής μιας κυβερνητικής  μετακομμουνιστικής αριστεράς έκλεισε κι ένας άλλος ανοίγει, με μια σημαντική επισήμανση: την απουσία μιας ουσιαστικής πολιτικής τοποθέτησης σε αντίθεση με την ακραία συναισθηματική, από την πλευρά του απερχόμενου προέδρου και ηγέτη. Είναι σημαντικό ότι οι μοναδικές πολιτικές επισημάνσεις από πλευράς του αποχωρήσαντος προέδρου ήταν η συμφωνία των Πρεσπών και η «έξοδος» από τα μνημόνια, όπως τόνισε. Αυτές οι δύο μοναδικές επισημάνσεις από τον ηγέτη ενός κόμματος το οποίο διεκδικεί να υποστηρίζει ότι εργάζεται για τα συμφέροντα των εργαζομένων και των αδυνάτων οικονομικά και κοινωνικά ανθρώπων, προκαλούν τεράστια έκπληξη γιατί παραπέμπουν σ’ ένα λόγο μη πολιτικό, ενώ ήταν βασικά και κυρίως ένα συναισθηματικό μνημόσυνο. Χωρίς να μπούμε στην ουσία αυτών των δύο πολιτικών επισημάνσεων πρέπει να υπογραμμίσουμε το γεγονός ότι αυτή η απουσία πολιτικού λόγου και πολιτικών θέσεων που να συνδέονται με την τρέχουσα πραγματικότητα, όπως και το άμεσο μέλλον του κόμματος, καταδεικνύει τις βασικές ελλείψεις στην πολιτική σκέψη αυτού του συγκεκριμένου χώρου, οι οποίες βέβαια εκφράστηκαν με τον πιο καταφανή τρόπο στα σχεδόν 5 χρόνια διακυβέρνησης του ΣΥΡΙΖΑ. Ανεξάρτητα από το πώς θα εξελιχθούν τα πράγματα στο εσωτερικό του κόμματος, αλλά και εκτός, και με βάση την τοποθέτηση του πρώην προέδρου, αναδεικνύεται για μια ακόμα φορά το γεγονός πως ο συγκεκριμένος χώρος εμφανίζει βασικό έλλειμμα τόσο στη διατύπωση ενός καθαρού πολιτικού λόγου και δεύτερο χαρακτηρίζεται από μια υπερίσχυση του συναισθήματος έναντι της πολιτικής. Με άλλα λόγια του ανορθολογικού έναντι του ορθού λόγου και της σύνδεσης με την πραγματικότητα. Ένα βασικό χαρακτηριστικό των κομμουνιστικών και λαϊκών κομμάτων. Γιατί δεν μπορεί ένας πρόεδρος κόμματος αποχωρώντας να τονίζει την αναδιοργάνωση του κόμματος και να μην υπογραμμίζει εάν ο πολιτικός προσανατολισμός που ακολουθήθηκε ήταν ο ενδεδειγμένος, (π.χ. φορολογώντας στο μάξιμουμ τα μεσαία εισοδήματα και τους επιχειρηματίες οικοδομώντας την ανάπτυξη της χώρας σ’ ένα μοντέλο κρατικομονοπωλιακού καπιταλισμού, κ.λπ.), αλλά και να θέσει τους μελλοντικούς πολιτικούς άξονες. Δηλαδή να βάλει τις βάσεις για έναν ορθολογικό διάλογο αναφορικά με τις αιτίες των αλλεπάλληλων ηττών, οι οποίες θα οδηγούσαν, πιθανώς, στη συνειδητοποίηση της εξωτερικής πραγματικότητας από τα μέλη και θα τα βοηθούσαν στο διαχωρισμό της τρέχουσας από την εσωτερική / ψευδαισθητική πραγματικότητα, η οποία ενισχύει τη συναισθηματική καθήλωση. Γιατί και όπως ακούγεται, εάν το διακύβευμα είναι να δημιουργηθεί ένα νέο κόμμα μιας νέας μετακομμουνιστικής αριστεράς ή μιας σεχταριστικής σοσιαλδημοκρατίας, το οποίο θα «οξειδώνει» τις κοινωνικές σχέσεις σε μια καθαρά συναισθηματική βάση εξακολουθώντας να διατηρεί μια συγχυτική ιδεολογία, βυθισμένο σε μια ψευδαισθητική πραγματικότητα, τότε θα παραμείνει δυστυχώς στη θέση του ως ένα περιθωριακό αντισυστημικό κόμμα χωρίς προοπτική. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-30 17:52:00+00:00,2023,6,30,17
26,https://www.athensvoice.gr/,https://www.athensvoice.gr/epikairotita/politiki-oikonomia/807236/sakellaridis-den-tha-eimai-upopsifios-gia-tin-igesia-tou-suriza/,Πολιτικη & Οικονομια,Γαβριήλ Σακελλαρίδης: Δεν θα είμαι υποψήφιος για την ηγεσία του ΣΥΡΙΖΑ,2023-06-30T14:31:00Z,"Θέτει εαυτόν εκτός της κούρσας διαδοχής ο άλλοτε στενός συνεργάτης του Αλέξη Τσίπρα Ο Γαβριήλ Σακελλαρίδης έβαλε τέλος στα σενάρια περί υποψηφιότητάς του για την προεδρία του ΣΥΡΙΖΑ - Τι απαντά στο ενδεχόμενο εμπλοκής με τη διαδικασία εκλογής «Δεν ενδιαφέρομαι να είμαι υποψήφιος για την ηγεσία του ΣΥΡΙΖΑ. Δεν θα θέσω υποψηφιότητα», ανέφερε σε ραδιοφωνική του συνέντευξη ο Γαβριήλ Σακελλαρίδης, θέτοντας τον εαυτό του εκτός της κούρσας διαδοχής του Αλέξη Τσίπρα στην προεδρία του κόμματος. Ερωτηθείς για το αν θα εμπλακεί ενεργά με τη διαδικασία εκλογής του νέου αρχηγού, απάντησε, στη ραδιοφωνική εκπομπή του Real FM: «Το αφήνω ανοιχτό, θα εξαρτηθεί από τις εξελίξεις. Δεν το αποκλείω». Όλα αυτά ενώ τα γεγονότα οδηγούν σε άμεση δρομολόγηση εξελίξεων και διαδικασιών στο κόμμα, με πρώτη την απόφαση για την κοινοβουλευτική εκπροσώπηση του ΣΥΡΙΖΑ. Σύμφωνα με πληροφορίες, μετά την ορκωμοσία των 300 βουλευτών τη Δευτέρα 3 Ιουλίου, θα συνεδριάσει η Κοινοβουλευτική Ομάδα, προκειμένου να εκλέξει νέο πρόεδρο της ΚΟ. Όλες οι εκτιμήσεις αναφέρουν ότι η Όλγα Γεροβασίλη θα προταθεί για επικεφαλής της ΚΟ του ΣΥΡΙΖΑ και, εφόσον εκλεγεί, θα είναι το πρόσωπο που θα σηκώσει το βάρος της εκπροσώπησης του ΣΥΡΙΖΑ στις προγραμματικές δηλώσεις της κυβέρνησης. Ο Αλέξης Τσίπρας δεν προτίθεται να είναι ούτε υποψήφιος για την προεδρία της ΚΟ, αλλά θα παραμείνει απλός βουλευτής, κρατώντας, όπως όλα δείχνουν, την έδρα της Α' Πειραιώς και αφήνοντας εκτός τον Θοδωρή Δρίτσα. Σε ό,τι αφορά τα επόμενα βήματα που θα ακολουθηθούν στον ΣΥΡΙΖΑ για την εκλογή νέου προέδρου, η διαδικασία που προβλέπεται από το καταστατικό του κόμματος είναι να οριστεί συνεδρίαση της Πολιτικής Γραμματείας – κάτι που αναμένεται πιθανότατα εντός του Σαββατοκύριακου. Στη διάρκεια της συνεδρίασης αυτής, θα αποφασιστεί η ημερομηνία σύγκλησης της Κεντρικής Επιτροπής του κόμματος, η οποία θα αποφασίσει τη διεξαγωγή εκλογής νέου προέδρου από τη βάση. Η ημερομηνία - ορόσημο φαίνεται να τοποθετείται μετά τα μέσα Σεπτεμβρίου (δεν είναι απαραίτητο να έχει διεξαχθεί νωρίτερα το Συνέδριο) και έως τα τέλη του μήνα, καθώς ο μηχανισμός του κόμματος θα πρέπει να τεθεί εκ νέου σε σχηματισμό προεκλογικής μάχης, αυτή τη φορά για τις αυτοδιοικητικές κάλπες, και ο ΣΥΡΙΖΑ θα πρέπει να έχει νέο εκλεγμένο αρχηγό. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-30 14:31:00+00:00,2023,6,30,14
27,https://www.athensvoice.gr/,https://www.athensvoice.gr/epikairotita/politiki-oikonomia/807234/o-anthropos-pou-tha-gernouse-prothupourgos/,Πολιτικη & Οικονομια,Ο άνθρωπος που θα γερνούσε πρωθυπουργός,2023-06-30T14:17:00Z,"Η απόλυτη δικαίωση του Κυριάκου Μητσοτάκη και η προφητεία του Αλέξη Τσίπρα από το 2015 Η διαχρονική αδυναμία του ΣΥΡΙΖΑ να αντιμετωπίσει τον Μητσοτάκη και η σύγκρουση δύο διαφορετικών κόσμων. Ας πάμε μερικά χρόνια πίσω, στο φθινόπωρο του 2015. Μέχρι το τρίτο τρίμηνο της κρισιμότερης –και πολιτικά πιο ταραχώδους– χρονιάς της σύγχρονης ελληνικής ιστορίας, ο Αλέξης Τσίπρας είχε ήδη καταγράψει τρεις θριάμβους. Τον Ιανουάριο του 2015 έφερε τον ΣΥΡΙΖΑ στη διακυβέρνηση της χώρας, τον Ιούλιο κέρδισε το –αμίμητο– δημοψήφισμα αψηφώντας τις δημοσκοπήσεις, ενώ η ιστορική του πλέον «κωλοτούμπα» δεν στάθηκε αρκετή ώστε να του στερήσει ακόμα μία νίκη στις εκλογές του 2015. Με τη Νέα Δημοκρατία να περνάει τη δυσκολότερη φάση της ιστορίας της, και το ΠΑΣΟΚ να έχει μετατραπεί σε μη υπολογίσιμο παράγοντα ήδη από το 2012, ο ΣΥΡΙΖΑ του Αλέξη Τσίπρα έμοιαζε ανίκητος. Σπάνια ένας άνθρωπος και κυρίως ένας πολιτικός έχει σταθεί τόσο τυχερός και ταυτοχρόνως τόσο ανίκανος να εκμεταλλευτεί αυτή του την τύχη. Αναλύσεις επί αναλύσεων έχουν γραφτεί για τον ίδιο, για το θράσος του αλλά και για τις αδιαμφισβήτητες πολιτικές του ικανότητες, κυρίως σε ό,τι αφορά το κομμάτι της πολιτικής επικοινωνίας και της ρητορικής δεινότητας. Όμως, ο Τσίπρας πάντα ήξερε πως η παντοδυναμία του θα απειλούνταν από τον Κυριάκο Μητσοτάκη. Το πρώτο εξάμηνο του 2015, ο Αλέξης Τσίπρας προσωπικά, αλλά και ο ΣΥΡΙΖΑ γενικότερα, είχαν μαζί τους σημαντική μερίδα του Τύπου. Συγκεκριμένα, η εκλογή του ΣΥΡΙΖΑ το 2015 ερμηνεύτηκε από πολλούς ως μια καθοριστική τομή στην ελληνική πολιτική ιστορία, με τον Αλέξη Τσίπρα να αποκαλείται ως «ο άνθρωπος που θα γεράσει πρωθυπουργός». Τόση ήταν η βεβαιότητα αρκετών για το ότι κανείς και ποτέ στο άμεσο μέλλον δεν θα μπορούσε να αμφισβητήσει την πολιτική του κυριαρχία. Αντίστοιχα, κανείς δεν πίστεψε πως η εκλογή του Βαγγέλη Μεϊμαράκη ως προσωρινού προέδρου της ΝΔ μετά τη νίκη του ΟΧΙ στο δημοψήφισμα του 2015 θα ήταν αρκετή ώστε μέσα σε λίγους μήνες –και παρά το κάζο της  διαπραγμάτευσης με τους «θεσμούς»– ο ΣΥΡΙΖΑ να περάσει ξανά στη θέση της αξιωματικής αντιπολίτευσης. Στην πραγματικότητα ο Βαγγέλης Μεϊμαράκης ήταν ιδανικός αντίπαλος για τον Αλέξη Τσίπρα, καθώς προσέφερε τη δυνατότητα να διεκδικήσει την επανεκλογή του με βάση τον ίδιο άξονα: το καινούργιο εναντίον του παλιού. Ο ίδιος ο Τσίπρας το ήξερε αυτό καλύτερο από όλους, καθώς τον Οκτώβριο του 2015 –με τον Μεϊμαράκη να διεκδικεί την αρχηγία της ΝΔ απέναντι στον Κυριάκο Μητσοτάκη– ο τότε πρωθυπουργός είχε εκφραστεί δημοσίως στη Βουλή υπέρ της υποψηφιότητας του πρώτου, λέγοντας πως ελπίζει να τον έχει απέναντί του και στο μέλλον. Ο λόγος φυσικά ήταν πως τον Μεϊμαράκη μπορούσε να τον αντιμετωπίσει. Με τον Μητσοτάκη τα πράγματα ήταν διαφορετικά, καθώς παρά τη γεμάτη αυτοπεποίθηση ρητορική του ο Τσίπρας γνώριζε καλά πως ως πρόεδρος της ΝΔ και επικεφαλής της αξιωματικής αντιπολίτευσης θα τον δυσκόλευε. Ο Μητσοτάκης είχε ήδη δώσει το στίγμα μιας στροφής προς το κέντρο και μιας μεταρρυθμιστικής λογικής την οποία ήθελε να μεταφέρει στο κόμμα του. Άλλωστε, οι προθέσεις του ήταν ολοφάνερες όταν επέλεξε να μην ψηφίσει τον Προκόπη Παυλόπουλο για τη θέση του Προέδρου της Δημοκρατίας. Η εκλογή του Μητσοτάκη ως προέδρου της Νέας Δημοκρατίας ήταν το σημείο που γύρισε την τύχη του Αλέξη Τσίπρα. Ήδη από τους πρώτους μήνες ως αρχηγός της αξιωματικής αντιπολίτευσης, κατάφερε να κάνει rebrand σε ένα κόμμα το οποίο είχε βγει από την προηγούμενη πενταετία κουρασμένο και πληγωμένο. Δεν ήταν τυχαίο πως από τον Ιανουάριο του 2016 η ΝΔ πέρασε μπροστά από τον ΣΥΡΙΖΑ στις δημοσκοπήσεις, με τα μετέπειτα εκλογικά αποτελέσματα γνωστά σε όλους. Όμως, πώς κατάφερε ο μετριοπαθής και μαζεμένος Μητσοτάκης να εξαϋλώσει το πολιτικό κεφάλαιο του Τσίπρα, ο οποίος νωρίτερα είχε κερδίσει μόνος του τα δύο κόμματα που είχαν καθορίσει τη μεταπολιτευτική ιστορία της Ελλάδας; Σε αντίθεση με τον Τσίπρα, ο πρόεδρος της ΝΔ πρότεινε μετρημένες και ρεαλιστικές λύσεις, οι οποίες απέπνεαν τη σταθερότητα στην οποία οι Έλληνες πολίτες ήθελαν να επιστρέψουν. Κρίσιμα, αντί να προχωρήσει σε λαϊκίστικες υποσχέσεις στις οποίες ο Τσίπρας θα μπορούσε να επενδύσει για μία ακόμη φορά στον άξονα «παλιό εναντίον νέου», ο Μητσοτάκης πρότεινε ένα μετρημένο μείγμα πολιτικής, υποσχόμενος ελάχιστα. Σε αυτή την πρόταση ο ΣΥΡΙΖΑ και ο Αλέξης Τσίπρας δεν θα μπορούσαν ποτέ να απαντήσουν – κυρίως γιατί δεν μπόρεσαν ποτέ να την καταλάβουν. Δεν είναι τυχαίο πως ο ΣΥΡΙΖΑ είχε ανέκαθεν πρόβλημα να αντιμετωπίσει τον Μητσοτάκη σε προσωπικό επίπεδο, υποτιμώντας την απήχηση του μετριοπαθούς μηνύματός του. Από το 2016 μέχρι και το 2019 ο τότε πρόεδρος της αξιωματικής αντιπολίτευσης αποκαλούνταν υποτιμητικά «Κούλης», ενώ σημαντική μερίδα του Τύπου αλλά και στελεχών του ΣΥΡΙΖΑ πίστευαν –ή ήθελαν να πιστεύουν– πως ο Μητσοτάκης ήταν πολύ μαλθακός για να κερδίσει έναν χαρισματικό και «μπαλκονάτο» πολιτικό σαν τον Τσίπρα. Μετά τη νίκη της ΝΔ το 2019, το αφήγημα του Τσίπρα και του ΣΥΡΙΖΑ άλλαξε πλήρως: Ο Κούλης εξαφανίστηκε. Τη θέση του πήρε ένας ακροδεξιός και νεοφιλελεύθερος power-hungry άρχων, με τον Τσίπρα να αποδίδει στον εαυτό του τον ρόλο του προστάτη της κοινωνίας ως απάντηση. Αυτό ήταν, άλλωστε, και το αφήγημα του Τσίπρα στο διάστημα μεταξύ των εκλογών του Μαΐου και του Ιουνίου: η αποτροπή ενός πανίσχυρου, αντιδημοκράτη Μητσοτάκη. Η αδυναμία του Τσίπρα και του ΣΥΡΙΖΑ ευρύτερα να προβάλουν έναν πραγματικά πολιτικό λόγο απέναντι στον Κυριάκο Μητσοτάκη και τη δική του Νέα Δημοκρατία, τόσο όταν εκείνος ήταν στην αντιπολίτευση, αλλά κυρίως όσο ήταν υπεύθυνος της διακυβέρνησης της χώρας, συνοψίζεται από το ανεκδιήγητο αλλά συνοπτικό μήνυμα «Μητσοτάκη γ…..σαι». Το οποίο εμφανίστηκε και στο φεστιβάλ νεολαίας του ΣΥΡΙΖΑ. Και ο Μητσοτάκης γ….αν στο μυαλό των φίλων της αντιπολίτευσης επειδή οι ίδιοι δεν περίμεναν ποτέ πως το μήνυμά του θα λαμβάνονταν ξεκάθαρα υπόψη από την ελληνική κοινωνία. Η σύγκρουση Τσίπρα - Μητσοτάκη ήταν σύγκρουση δύο κόσμων. Ο Τσίπρας ανέκαθεν εκπροσωπούσε την ημιμάθεια και την υπερβολή, ενώ ο Μητσοτάκης τη μελέτη και τη μετριοπάθεια. Πολλές φορές ο Τσίπρας προσπάθησε να αντιμετωπίσει τον πολιτικό του αντίπαλο αναφερόμενος στο προβάδισμα που είχε στη ζωή του, νομίζοντας πως θα πείσει μια κρίσιμη μερίδα του εκλογικού σώματος ότι ο ίδιος αποτελεί τον αυθεντικό εκφραστή της, παρά το γεγονός ότι ούτε εκείνος είχε πραγματικά λαϊκές καταβολές. Φυσικά, το προβάδισμα του Μητσοτάκη ήταν ασύγκριτο. Όμως το ίδιο –και μεγαλύτερο– προβάδισμα είχε και ο Κώστας Καραμανλής, αλλά και ο Γιώργος Παπανδρέου, από τους οποίους ο νυν πρωθυπουργός έχει ήδη κυβερνήσει πολύ καλύτερα. Η εστίαση του Τσίπρα στο κομμάτι αυτό ήταν λανθασμένη και καταδικασμένη να αποτύχει, καθώς το εκλογικό σώμα απόδειξε πως δεν έχει κανένα πρόβλημα να ψηφίσει απογόνους μεγάλων πολιτικών αρχηγών. Δεν είναι τυχαίο πως οι Καραμανλής και Παπανδρέου υποσχέθηκαν ασύλληπτα πράγματα στο ελληνικό εκλογικό σώμα για αυτό και τιμωρήθηκαν – κάτι που ο Μητσοτάκης δεν έκανε ποτέ γι’ αυτό και επανεξελέγη. Ωστόσο, και ο ίδιος ο Μητσοτάκης δεν θα έφτανε ποτέ εκεί που είναι σήμερα χωρίς τον Τσίπρα. Η μεγαλύτερη συμβολή του Αλέξη Τσίπρα στην ελληνική ιστορία είναι πως ο μύθος της μεταπολιτευτικής αριστεράς, καθώς και η αλόγιστη παροχή υποσχέσεων στο εκλογικό σώμα, πλέον δεν συγκινούν τους Έλληνες πολίτες. Χωρίς το παρανοϊκό πρώτο εξάμηνο του 2015, το μετριοπαθές πολιτικό αποτύπωμα του Μητσοτάκη δεν θα μπορούσε ούτε να επικρατήσει εσωκομματικά ούτε να σταθεί πολιτικά – όπως δεν θα έκανε ποτέ και στις δεκαετίες της υπερβολής από το 1981 μέχρι και τα τέλη του 2000. Κατά κάποιον τρόπο ο Μητσοτάκης είναι τυχερότερος από τον έτερο μεταπολιτευτικό μεταρρυθμιστή, τον Κώστα Σημίτη, αφού ο τελευταίος είχε να αντιμετωπίσει την παροχολογία του Καραμανλή, η οποία σε πάρα πολλά σημεία ταυτιζόταν –πολιτικά και πολιτισμικά– με εκείνη του Τσίπρα. Αυτός ήταν και ο λόγος που ο Σημίτης δεν κατάφερε ποτέ να γίνει φύσει αρχηγός του ΠΑΣΟΚ, και που ο Μητσοτάκης αντίστοιχα έχει καταφέρει ακριβώς αυτό στη δική του ΝΔ. Ο Τσίπρας ανάγκασε –άθελά του– ένα κρίσιμο τμήμα του εκλογικού σώματος να ωριμάσει (εκείνο το τμήμα που έδωσε στον Μητσοτάκη δύο αυτοδυναμίες στη σειρά), χωρίς να έχει ψηφίσει ποτέ ξανά ΝΔ και χωρίς να νοιάζεται για τη νεολιθική ρητορική της μεταπολίτευσης, από την οποία ο Τσίπρας –παρότι οξυδερκής– δεν τόλμησε ποτέ να ξεφύγει. Ίσως αν ο Βαγγέλης Μεϊμαράκης είχε επικρατήσει στις εσωκομματικές εκλογές της Νέας Δημοκρατίας, ο Αλέξης Τσίπρας να γερνούσε όντως πρωθυπουργός. Σήμερα, αυτό έχει  περισσότερες πιθανότητες να συμβεί στον Κυριάκο Μητσοτάκη. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-30 14:17:00+00:00,2023,6,30,14
28,https://www.athensvoice.gr/,https://www.athensvoice.gr/epikairotita/politiki-oikonomia/807229/efi-ahtsioglou-terastio-politiko-kefalaio-o-alexis-tsipras/,Πολιτικη & Οικονομια,Έφη Αχτσιόγλου: Τεράστιο πολιτικό κεφάλαιο για τη χώρα και την Αριστερά παγκοσμίως ο Αλέξης Τσίπρας,2023-06-30T13:22:00Z,"Η ανάρτησή της μια μέρα μετά την παραίτηση του Αλέξη Τσίπρα από την ηγεσία του ΣΥΡΙΖΑ Έφη Αχτσιόγλου: Ανάρτηση για την αποχώρηση του Αλέξη Τσίπρα - Είναι και θα παραμείνει ένα τεράστιο πολιτικό κεφάλαιο για τη χώρα και για την Αριστερά παγκοσμίως «Ο Αλέξης Τσίπρας είναι και θα παραμείνει ένα τεράστιο πολιτικό κεφάλαιο για τη χώρα και για την Αριστερά παγκοσμίως», τονίζει η Έφη Αχτσιόγλου σε ανάρτηση στον προσωπικό λογαριασμό της στο Facebook, μια μέρα μετά την παραίτηση του κ. Τσίπρα από τη θέση του προέδρου του ΣΥΡΙΖΑ - ΠΣ. Αναφέρει ειδικότερα ότι «σε συνθήκες εξαίρεσης, σε μια γωνιά της Ευρώπης, ηγήθηκε μιας πρωτόγνωρης πολιτικής ανατροπής, φέρνοντας την Αριστερά στην κυβέρνηση. Ταυτόχρονα έδειξε πως ένας άνθρωπος χωρίς δεσμούς και εξαρτήσεις από τους ”νόμιμους ιδιοκτήτες” της χώρας μπορεί να γίνει πρωθυπουργός». Προσθέτει ότι ο Αλέξης Τσίπρας «αγωνίστηκε, διαπραγματεύτηκε και μετά από μια μεγάλη διαδρομή γεμάτη νίκες, ήττες, υποχωρήσεις, επιταχύνσεις και φρεναρίσματα δικαιώθηκε. Στήριξε τον κόσμο της εργασίας, έβαλε στο επίκεντρο τους πολλούς, την ανθρωπιά, τα δικαιώματα. »Πήγε κόντρα στο ρεύμα του εθνικισμού, του ρατσισμού, της μισαλλοδοξίας. Έδειξε έναν άλλο δρόμο για την πολιτική και τους πολιτικούς. Δεν υπολόγισε το πολιτικό κόστος όταν έπρεπε να υπερασπιστεί αξίες και αρχές. Και αυτό ίσως είναι το μεγαλύτερο μάθημα που μας έδωσε». »Μαζί του θα συνεχίσουμε να δίνουμε αγώνες για τους πολλούς, για έναν κόσμο ισότητας και ελευθερίας, για μια κοινωνία αξιοπρέπειας», σημειώνει η κυρία Αχτσιόγλου. Ο Αλέξης Τσίπρας είναι και θα παραμείνει ένα τεράστιο πολιτικό κεφάλαιο για τη χώρα και για την Aριστερά παγκοσμίως.Σε... Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-30 13:22:00+00:00,2023,6,30,13
29,https://www.athensvoice.gr/,https://www.athensvoice.gr/epikairotita/politiki-oikonomia/807215/i-epomeni-imera-stin-koumoundourou-tha-ehei-aroma-gunaikas/,Πολιτικη & Οικονομια,Η «επόμενη ημέρα» στην Κουμουνδούρου θα έχει άρωμα γυναίκας,2023-06-30T11:41:42Z,"Η ήττα είναι στρατηγική. Η ανάκαμψη είναι ένα στοίχημα. Η παραίτηση του Αλέξη Τσίπρα από την προεδρία του ΣΥΡΙΖΑ, τα ερωτήματα για τον ρόλο που θα διαδραματίσει, η ενδεχόμενη υποψηφιότητα της Έφης Αχτσιόγλου,  Με δύο επερχόμενες εκλογικές αναμετρήσεις, Αυτοδιοικητικές το φθινόπωρο και Ευρωεκλογές σε ένα έτος από σήμερα, ο ΣΥΡΙΖΑ δεν διαθέτει την πολυτέλεια να κατασπαταλήσει πολιτική ενέργεια και χρόνο σε ατέρμονες διαδικασίες, τόσο συνήθεις στην Αριστερά. Αποτελεί κοινό τόπο στην Κουμουνδούρου πώς η νέα ηγεσία θα πρέπει να έχει εκλεγεί εντός του Ιουλίου αν είναι δυνατόν. Το Συνέδριο θα ακολουθήσει και θα πραγματοποιηθεί εν ευθέτω χρόνω. Η παραίτηση του Αλέξης Τσίπρα λειτούργησε εκτονωτικά και ενωτικά. Οι εντάσεις ξαφνικά κόπασαν τουλάχιστον σε αυτή τη φάση. Ήταν μία αναγκαία δόση αυτοκάθαρσης. Την όπως και να το κάνουμε οδυνηρή διαδικασία την επωμίστηκε ο Αλέξης Τσίπρας που ήταν ο αδιαφιλονίκητος πρωταγωνιστής μίας δεκαπενταετούς πορείας. Ο ΣΥΡΙΖΑ είναι πολυτασικός, πολυτονικός και όπως κάθε αριστερή εκδοχή είναι και πολυλογάς. Προφανώς η τριπλή ήττα σε τέσσερα χρόνια και ο τρόμος μπροστά στην πολιτική άβυσσο της επόμενης ημέρας, αναγκάζει όλους όσους αντιλαμβάνονταν την κομματική λειτουργία και την πολιτική παραγωγή ως μία «ατέρμονη καφενειακού τύπου διαδικασία» να αναπροσαρμοστούν. Η προσγείωση, πέρα από ανώμαλη είναι και οδυνηρή. Η ήττα είναι στρατηγική. Η ανάκαμψη είναι ένα στοίχημα. Ο κίνδυνος πλήρους κατάρρευσης με την προοπτική ο ΣΥΡΙΖΑ να επιστρέψει στην κατάσταση του γκρουπούσκουλου, είναι ορατή. Όλοι οι παραπάνω λόγοι, οι υπαρκτές συνθήκες και οι ανασφάλειες, προσωπικές και συλλογικές, προκαλούν τελικά κεντρομόλες τάσεις. Θα ανέμενε κανείς το αντίθετο αλλά περίπου επτά ημέρες μετά τις εκλογές και την παραίτηση σοκ του κεντρικού προσώπου αυτού του δράματος, η κατάσταση στην Κουμουνδούρου είναι περισσότερο προσαρμοσμένη πολιτικά στις απαιτήσεις των καιρών απ’ ό,τι θα ανέμεναν οι πολιτικοί αντίπαλοι του ΣΥΡΙΖΑ. Είναι η απόφαση του Αλέξη Τσίπρα που λύτρωσε τις εσωκομματικές τάσεις - φράξιες από την καταφυγή στη βασανιστική και αντιπαραγωγική διαδικασία της επίρριψης ευθυνών. Σε αυτήν τη φάση τουλάχιστον. Η διεξαγωγή μάλιστα του Συνεδρίου σε έναν δεύτερο χρόνο θα επέτρεπε πολύ περισσότερο μία παραγωγική και αποτελεσματικότερη συζήτηση για τους πραγματικούς και όχι τους φαντασιακούς λόγους που οδήγησαν στη στρατηγική ήττα της Αριστεράς στο κλείσιμο του κύκλου της Μεταπολίτευσης. Αν η Έφη Αχτσιόγλου καταλήξει σύντομα να αποδεχθεί και να επωμισθεί τις ευθύνες του μελλοντικού της ρόλου, τότε θα είναι αυτή που θα εκλεγεί πρόεδρος. Δεν υπάρχει καμία αμφιβολία στην Κουμουνδούρου. Κανένα άλλο στέλεχος δεν διαθέτει ανάλογη εσωκομματική επιρροή όσο και δημόσια εμβέλεια όσο η Έφη Αχτσιόγλου. Σε αντίθετη περίπτωση, αν δηλαδή αρνηθεί να διαδραματίσει έναν τέτοιο ρόλο και υπάρξουν άλλες υποψηφιότητες τότε το πράγμα ενδεχομένως και να ξεφύγει. Καραδοκούν οι προσωπικές αντιθέσεις και φιλοδοξίες καθώς και εκείνη η μόνιμα υφέρπουσα μιζέρια (με τον μανδύα πάντα της ιδεολογικής αντιπαράθεσης) που καταδυναστεύει και δηλητηριάζει τα τεκταινόμενα σε αυτόν το περίεργο κόσμο της ελληνικής – αριστερής πολιτικής ζωής. Είναι σαφές πώς ο Αλέξη Τσίπρας δεν θα είναι ούτε πρόεδρος της κοινοβουλευτικής ομάδας. Το σενάριο που είχε προτείνει, δήθεν τάχα μου αφελώς, ο κ. Βίτσας σε κάποια τηλεοπτική εκπομπή την επομένη των εκλογών, ήταν μία έμμεση πρόταση που έπεσε στο τραπέζι για να προκληθούν και να «μετρηθούν» αντιδράσεις. Ήταν ηλίου φαεινότερο πως οι «προεδρικοί» ανίχνευαν το τοπίο για να προτείνουν ιδιότυπη δυαρχία. Ένας στο κόμμα και ένας στη Βουλή. Τελικά δεν ευδοκίμησε αυτή η εναλλακτική. Προφανώς κάποιος εκ των προεδρικών (ακούγεται το όνομα της Όλγας Γεροβασίλη) θα αναλάβει να προεδρεύσει της κοινοβουλευτικής ομάδας. Μέχρις εκεί. Τώρα, διαθέτει άραγε ο Αλέξης Τσίπρας τη δυνατότητα να επηρεάσει τόσο την εκλογή νέου προέδρου του ΣΥΡΙΖΑ όσο και τις διαδικασίες προς το Συνέδριο κλπ; Η απάντηση που δίνουν στελέχη της Κουμουνδούρου είναι πώς ναι μπορεί τουλάχιστον σε ένα μεγάλο βαθμό. Θέλει άραγε ο Αλέξης Τσίπρας να αφήσει αποτύπωμα επιρροής σε αυτήν την ρευστή φάση ή θα επιδιώξει να επηρεάσει αποτελεσματικότερα τις αποφάσεις στρατηγικού χαρακτήρα, του Συνεδρίου φερ’ ειπείν; Αν διαλέξει το πρώτο τότε δεν διδάχτηκε τίποτε από τις πρόσφατες ήττες. Αν διαλέξει το δεύτερο τότε μπορεί και ανάλογα με τις προτεινόμενες πολιτικές, να αναδειχθεί σε κάτι άλλο, πολυτιμότερο πάντως (έστω και συμβολικά) από κάποιον που υπήρξε ένας πρώην που «παραμέρισε» για να περάσει η επόμενη.  Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-30 11:41:42+00:00,2023,6,30,11
30,https://www.athensvoice.gr/,https://www.athensvoice.gr/epikairotita/politiki-oikonomia/807214/o-adipalos-os-pleonektima/,Πολιτικη & Οικονομια,Ο αντίπαλος ως πλεονέκτημα,2023-06-30T11:26:45Z,"Ο Αλέξης Τσίπρας έμεινε δέσμιος της αδράνειας και της στασιμότητας Η παραίτηση του Αλέξη Τσίπρα από την προεδρία του ΣΥΡΙΖΑ, ο τρόπος που πολιτεύτηκε, η κρίση αξιοπιστίας που αντιμετωπίζει ο ΣΥΡΙΖΑ. «Στις εκλογές περισσότερο από φίλους, χρειάζεσαι εχθρούς», υποστήριζε ο Φρανσουά Μιτεράν. Αν και φαίνεται παράδοξο, δεν παύει να είναι αυτονόητη ανάγκη. Η χρησιμότητα του αντιπάλου είναι πολυσήμαντη. Και αυτό, γιατί επιτρέπει τη σύγκριση και την αντιπαραβολή των πρωταγωνιστών, αλλά και των πολιτικών που ο καθένας τους, πρεσβεύει. Ο ανταγωνισμός αποκτά ουσιαστικό περιεχόμενο καθώς και το απαιτούμενο βάθος. Δεν παγιδεύεται σε μικροπολιτικές αντιπαραθέσεις και ρητορικούς παροξυσμούς. Ούτε προσφέρεται για εντάσεις και πολώσεις, για άσφαιρες επιθέσεις και ξεκατίνιασμα. Πόσο μάλλον για ιδεολογικές φορτίσεις, οι οποίες παραπέμπουν σε βεβαιότητες, αυταρέσκειες ακόμη και τύφλωση. Η μάχη για την πολιτική κυριαρχία είναι αναμφίβολα μια σύνθετη και απαιτητική άσκηση. Η έκβασή της έχει κάποιες σταθερές. Οι αντικειμενικές συνθήκες και υποκειμενικές δυνατότητες, κατέχουν κυρίαρχη θέση. Στη σωστή ανάγνωση της πραγματικότητας, βρίσκεται πάντα το κλειδί της επιτυχίας. Και κάτι άλλο εξίσου καθοριστικό: Ο αντίπαλος σε ωθεί, στο να αναζητήσεις και να θεμελιώσεις μια εύστοχη και αποτελεσματική στρατηγική. Αρκεί βέβαια να τον ερμηνεύσεις σωστά, διερευνώντας όλα τα δυνατά και πρωτίστως τα αδύνατα σημεία του. Άλλωστε έτσι αποφεύγεις τον κίνδυνο των επιφανειακών προσεγγίσεων, που συνήθως σε οδηγεί σε άστοχες και απαίδευτες απλοποιήσεις. Σε περιόδους κανονικότητας κερδίζει εκείνος, που έχει τις προϋποθέσεις να προβάλλει τον εαυτό του στο μέλλον, κάνοντας τις αναγκαίες οριοθετήσεις έναντι των αντιπάλων του. Στον πολιτικό καμβά καταλαμβάνοντας τη σωστή θέση, εύλογο είναι να διασφαλίζει ισχυρά πλεονεκτήματα. Με τον τρόπο αυτό αναδεικνύει τις διαφορές του. Τις καθιστά διακριτές και έντονες. Τις συνδέει με τις ανάγκες και απαιτήσεις της εποχής. Δείχνει ότι βρίσκεται σε αρμονία με αυτές, ενσαρκώνοντας μια σύγχρονη στρατηγική πρόταση για τα μείζονα προβλήματα της χώρας και της οικονομίας. Η επίτευξη της πολιτικής κυριαρχίας, προϋποθέτει την αξιοποίηση της αδυναμίας των ανταγωνιστών, να εναρμονιστούν με το συνεχώς μεταβαλλόμενο, οικονομικό, κοινωνικό και πολιτικό περιβάλλον. Φυσικό επακόλουθο είναι να τους εκθέτει και να τους ενοχοποιεί, εγκαλώντας τους ότι πολιτεύονται με τα εργαλεία του παρελθόντος, δίχως να έχουν κάνει τις απαιτούμενες αναπροσαρμογές στις πολιτικές τις οποίες πρεσβεύουν. Έτσι δείχνοντας πως ο αντίπαλος μένει δέσμιος παλιών και αποτυχημένων συνταγών, έχει τη δυνατότητα να του απομειώσει  την απήχηση και αποδοχή που άλλοτε είχε. Και το κυριότερο  αμφισβητεί τη χρησιμότητα, την επικαιρότητα και εντέλει την αξία του. Με άλλα λόγια ο αντίπαλος, προσφέρει δυνατότητες πραγματικής διαφοροποίησης. Ταυτόχρονα σε βοηθά να συγκριθείς μαζί του, ενεργοποιώντας αυτόματα τα αντανακλαστικά του εκλογικού σώματος. Στον πολιτικό ανταγωνισμό, η αντιπαραβολή πρωτίστως των πρωταγωνιστών, αποκτά καταλυτικό ρόλο. Εξίσου σημαντικό είναι και οι αποσκευές που φέρει ο καθένας μαζί του, η αφήγηση για τη χώρα, το πολιτικό σχέδιο, το στελεχικό δυναμικό και βέβαια η διαχειριστική ικανότητα. Εξ ου και η σύγκριση είναι αναπόφευκτη. Το ερώτημα ποιος μπορεί να εκφράσει τη χώρα σε μια συγκεκριμένη συγκυρία, τίθεται εκ των πραγμάτων. Ως εκ τούτου, στις εκλογικές αναμετρήσεις το δίλλημα της διακυβέρνησης, καθίσταται καταλυτικό. Στο πεδίο αυτό, κρίνονται και αξιολογούνται οι συμμετέχοντες στη μάχη της κάλπης. Στις διπλές εθνικές εκλογές, φάνηκε πολύ καθαρά ότι το μεγάλο πλεονέκτημα του Κυριάκου Μητσοτάκη ήταν ο ΣΥΡΙΖΑ. Ο αντίπαλος το αποδείχθηκε ανήμπορος να ανταποκριθεί στις αυτονόητες ανάγκες της εποχής. Οι πολιτικές του απέπνεαν παρελθόν. Ο τρόπος που πολιτεύτηκε τα τελευταία τέσσερα χρόνια, τον έφερε σε δυσαρμονία με τις κυρίαρχες τάσεις του κοινωνικού σώματος. Η αδυναμία να συγκροτήσει μια σύγχρονη στρατηγική πρόταση για τη διακυβέρνηση του τόπου, ήταν πασιφανής. Ο Αλέξης Τσίπρας έμεινε δέσμιος της αδράνειας και της στασιμότητας. Τα στρατηγήματά του το επιβεβαίωσαν. Η διακηρυγμένη πρόθεσή του να μετεξελίξει τον ΣΥΡΙΖΑ σε φορέα της ευρύτερης κεντροαριστεράς, δεν απέκτησε πρακτικό αντίκρισμα. Η κρίση αξιοπιστίας που αντιμετωπίζει το κόμμα της αξιωματικής αντιπολίτευσης, εξαιτίας της κυβερνητικής του θητείας αλλά και της αντιπολιτευτικής του πρακτικής συντήρησε το αντί ΣΥΡΙΖΑ κλίμα. Με αντίπαλο έναν ανεπίκαιρο αλλά και ανερμάτιστο ΣΥΡΙΖΑ, ήταν εύλογο ο Κυριάκος Μητσοτάκης να αποκτήσει αέρα στα πανιά του, να επαναβεβαιώσει την κυριαρχία του, διευρύνοντας περαιτέρω την απήχησή του. Αλλά και να καταστεί για την πλειονότητα του εκλογικού σώματος, η μοναδική πρόταση διακυβέρνησης. Φαίνεται καθαρά ότι η προσέγγιση του Φρανσουά Μιτεράν, περισσότερο από εύστοχη είναι και χρήσιμη σε κάθε εκλογική αναμέτρηση. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-30 11:26:45+00:00,2023,6,30,11
31,https://www.athensvoice.gr/,https://www.athensvoice.gr/epikairotita/politiki-oikonomia/807212/efuge-gia-na-meinei/,Πολιτικη & Οικονομια,Έφυγε για να μείνει;,2023-06-30T11:20:00Z,"Με την παραίτησή του ο Τσίπρας στην πραγματικότητα βάζει τον ΣΥΡΙΖΑ μπροστά σε μια μεγάλη πρόκληση Η παραίτηση του Αλέξη Τσίπρα από την προεδρία του ΣΥΡΙΖΑ, η πρόκληση για τον ΣΥΡΙΖΑ, ο ρόλος του ΠΑΣΟΚ, η πολιτική κυριαρχία του Κυριάκου Μητσοτάκη Έγκυρη ενημέρωση δεν έχω, ωστόσο πιστεύω ότι τον Τσίπρα τον οδήγησαν στην παραίτηση τα άρθρα της Αυγής και της Εφημερίδας των Συντακτών. Η τελευταία για παράδειγμα υποστήριξε ότι το νέο κυβερνητικό σχήμα απηχεί το σχέδιο του πρωθυπουργού να ξεδιπλώσει «στην ολότητά του» το νεοφιλελεύθερο πρόγραμμα που έχει κατά νου. Δηλαδή κατά τη συμπαθή εφημερίδα, το γεγονός ότι στα κρίσιμα υπουργεία των μεταρρυθμίσεων μπήκαν πρώην κορυφαίοι του ΠΑΣΟΚ, στελέχη με κεντροαριστερή καταγωγή δηλαδή, αποτελεί τεκμήριο νεοφιλελεύθερης επέλασης. Από κοντά και η Αυγή η οποία επίσης είδε ως κρίσιμη διαφορά την ανακύκλωση 3 «νεοφιλελεύθερων καμικάζι» σε διαφορετικά χαρτοφυλάκια. Τα διάβασε ο Τσίπρας και κατάλαβε ότι με αυτούς δεν υπάρχει σωτηρία. Τι να κάνει, παραιτήθηκε. Εντάξει υπερβάλω, όχι πολύ όμως. Γιατί ο κύριος λόγος που οδηγήθηκε στην παραίτηση ο Τσίπρας πιστεύω ότι ήταν όχι τόσο η ήττα όσο η κατανόηση ότι δεν είχε την παραμικρή πιθανότητα να επιφέρει τις αλλαγές που θα μπορούσαν να οδηγήσουν στην ανάκαμψη του ΣΥΡΙΖΑ. Ακόμα και αν επιθυμούσε, που δεν θα το απέκλεια, να επανέλθει ως ηγέτης στον χώρο της αριστεράς, το καλύτερο που είχε να κάνει σήμερα ήταν να παραιτηθεί. Αύριο μπορεί να τον παρακαλάνε να επιστρέψει. Όχι ότι δεν θα μπορούσε να επανεκλεγεί στο προσεχές συνέδριο. Το πιθανότερο είναι ότι δεν θα είχε καν αντίπαλο. Αν έμενε, ωστόσο, δεν θα είχε το πολιτικό κεφάλαιο, ενδεχομένως ούτε και την ψυχική διάθεση, να οδηγήσει τον ΣΥΡΙΖΑ σε μια ολοκληρωτική αλλαγή της πολιτικής του φυσιογνωμίας, να γίνει, για να το πούμε συμβατικά, ένα πραγματικά σοσιαλδημοκρατικό κόμμα, ικανό να διεκδικήσει την εξουσία. Αντιθέτως θα είχε εμπλακεί στις ατέρμονες γραφειοκρατικές διαδικασίες της αριστεράς που το κυρίως ζητούμενο θα ήταν να ξαναβρεί ο ΣΥΡΙΖΑ την αριστερή ψυχή του. Γιατί ας μην έχουμε καμία αμφιβολία, αυτό μόνο έχουν καταλάβει τα στελέχη και τα μέλη του. Αδυνατούν να κατανοήσουν ότι η εποχή του ΣΥΡΙΖΑ όπως τον γνωρίσαμε, έχει περάσει ανεπιστρεπτί. Αυτοί όμως εκεί θέλουν, και νομίζουν ότι μπορούν, να επιστρέψουν. Οι προερχόμενοι από το ΠΑΣΟΚ θα μπορούσαν κάτω από προϋποθέσεις, να παίξουν τον ρόλο του καταλύτη για τον μετασχηματισμό του ΣΥΡΙΖΑ. Άλλωστε, ορισμένοι εξ αυτών τουλάχιστον, πλασάρονταν ως μεταρρυθμιστές. Ήταν απολύτως σύμφωνοι δηλαδή με την εκσυγχρονιστική πλευρά της πολιτικής του παπανδρεϊκού αλλά και του σημιτικού ΠΑΣΟΚ. Για πολλούς λόγους όμως έχουν εξουδετερωθεί. Πρώτον επειδή φέρθηκαν σαν σώγαμπροι: έγιναν βασιλικότεροι του βασιλέως κι ας είχαν υποστεί και οι ίδιοι την τοξικότητα της αριστεράς. Δεύτερον επειδή εκλογικά αποδοκιμάστηκαν και οικουρούν. Τρίτον και κυριότερο επειδή, για πολλούς στον ΣΥΡΙΖΑ, όχι μόνο δεν είναι η λύση αλλά αντιθέτως αποτελούν μέρος του προβλήματος. Σηματοδοτούν τον μεγάλο συμβιβασμό και την αλλοίωση της ταυτότητάς του. Με την παραίτησή του ο Τσίπρας στην πραγματικότητα βάζει τον ΣΥΡΙΖΑ μπροστά σε μια μεγάλη πρόκληση Με την παραίτησή του ο Τσίπρας στην πραγματικότητα βάζει τον ΣΥΡΙΖΑ μπροστά σε μια μεγάλη πρόκληση. Θα πρέπει να αποδείξει ότι μπορεί να υπάρξει και χωρίς αυτόν. Δεν θα είναι εύκολο. Στην πολιτική φυσικά τίποτα δεν αποκλείεται. Ούτε καν το ενδεχόμενο να προκύψει κάποιος ή κάποια ηγέτης που θα τα καταφέρει καλύτερα. Ακόμα μεγαλύτερος κίνδυνος είναι το ΠΑΣΟΚ. Με την αποχώρηση του Τσίπρα οι πιθανότητες να ανακτήσει την ηγετική του θέση στον χώρο της κεντροαριστεράς λογικά αυξάνονται. Μια νέα καταστροφική επίδοση στις αυτοδιοικητικές εκλογές, κάτι καθόλου απίθανο δηλαδή, μπορεί να σημάνει την αρχή του τέλους. Με τούτα και με κείνα βέβαια ο κ. Μητσοτάκης μπορεί από τώρα να βλέπει με ρεαλιστικές πιθανότητες επιτυχίας το ενδεχόμενο μια τρίτης τετραετίας. Έχουν γραφεί πολλά και σωστά για τις αιτίες της πολιτικής του κυριαρχίας. Στο επίπεδο των συμβολισμών πάντως σίγουρα μέτρησε το ότι κατάφερε και αξιοποίησε κορυφαία στελέχη του ΠΑΣΟΚ, δίνοντας υπόσταση στο κεντρώο εκσυγχρονιστικό του άνοιγμα. Κι αυτή ήταν η διαφορά του με τον Τσίπρα. Ο Μητσοτάκης ήθελε τα στελέχη του ΠΑΣΟΚ γι’ αυτό που ήταν. Ο Τσίπρας τους είδε ως λάφυρα. Τελικά δεν του προσέφεραν πολλά. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-30 11:20:00+00:00,2023,6,30,11
32,https://www.athensvoice.gr/,https://www.athensvoice.gr/epikairotita/politiki-oikonomia/807210/alexis-tsipras-ta-sholia-tou-gallikou-tupou-gia-tin-apohorisi/,Πολιτικη & Οικονομια,«Πέταξε λευκή πετσέτα»: Τα σχόλια του γαλλικού Τύπου για την παραίτηση Τσίπρα,2023-06-30T11:12:00Z,"«Κλείνει η αριστερή παρένθεση στην Ελλάδα» αναφέρουν τα δημοσιεύματα Γαλλία: Στην αποχώρηση του Αλέξη Τσίπρα από την ηγεσία του ΣΥΡΙΖΑ αναφέρεται ο σημερινός Τύπος της χώρας - Τα σχόλια των ΜΜΕ για τις εξελίξεις στον ΣΥΡΙΖΑ Στην αποχώρηση του Αλέξη Τσίπρα από την ηγεσία του ΣΥΡΙΖΑ αναφέρεται ο σημερινός γαλλικός Τύπος. «Χωρίς γραβάτα, ως συνήθως, και με ένα θλιμμένο βλέμμα στο πρόσωπό του, ο Αλέξης Τσίπρας αποχώρησε από την ηγεσία του κόμματος που κατείχε επί δεκατέσσερα χρόνια, τέσσερις ημέρες μετά τη συντριπτική ήττα του από τον Κυριάκο Μητσοτάκη» σημειώνει η Monde. Η οικονομική εφημερίδα Les Échos, σε δημοσίευμα υπό τον τίτλο «Ελλάδα: ο Αλέξης Τσίπρας παραιτείται από ηγέτης του ΣΥΡΙΖΑ μετά από μία οδυνηρή οπισθοδρόμηση», υποστηρίζει πως ο Αλέξης Τσίπρας, 48 ετών σήμερα, αποφάσισε να «πετάξει λευκή πετσέτα» και προκήρυξε εκλογές εντός του κόμματός του, στις οποίες δεν θα είναι υποψήφιος. «Στην Ελλάδα, η αποχώρηση του Αλέξη Τσίπρα από τον ΣΥΡΙΖΑ κλείνει την ""αριστερή παρένθεση""», τιτλοφορείται η ανταπόκριση της Liberation από την Αθήνα. Στο άρθρο της Liberation, επισημαίνεται ότι η απόφαση παραίτησης Τσίπρα από την ηγεσία του ΣΥΡΙΖΑ, τέσσερις ημέρες μετά τη συντριπτική ήττα, ήταν ένας μικρός σεισμός στο ελληνικό πολιτικό τοπίο. Την είδηση της παραίτησης του Αλέξη Τσίπρα από την ηγεσία του ΣΥΡΙΖΑ μετέδωσαν από την πρώτη στιγμή τα διεθνή μέσα ενημέρωσης. Τα περισσότερα χθεσινά δημοσιεύματα αναφέρονται στην πρόσφατη ήττα του ΣΥΡΙΖΑ στις βουλευτικές εκλογές της Κυριακής, ενώ κάνουν λόγο και για τις προκλήσεις της πρωθυπουργίας του Αλέξη Τσίπρα. To πρακτορείο Bloomberg αναφέρει ότι στη διάρκεια της θητείας του ως πρωθυπουργός της χώρας, ο Αλέξης Τσίπρας «είχε εξοργίσει τους Ευρωπαίους ηγέτες, θέτοντας σε κίνδυνο την παραμονή της χώρας στο ευρώ». Στο δημοσίευμα επισημαίνεται ότι τα ποσοστά του ΣΥΡΙΖΑ στις κάλπες του Ιουνίου έπεσαν ακόμα χαμηλότερα από την κακή επίδοση του Μαΐου, ενώ γίνεται λόγος για τις δηλώσεις του κ. Τσίπρα στο Ζάππειο. Στη συνέχεια, γίνεται μια αναδρομή στα επεισοδιακά γεγονότα της πρωθυπουργίας του πρώην αρχηγού του ΣΥΡΙΖΑ. «Ο Αλέξης Τσίπρας έγινε πρωθυπουργός στις αρχές του 2015, υποσχόμενος να απαλλάξει από τα διεθνή προγράμματα διάσωσης που ξεκίνησαν το 2010 και οδήγησαν σε μια περίοδο αυστηρής λιτότητας (…) Προσπάθησε να επαναδιαπραγματευτεί τους όρους των προγραμμάτων που κράτησαν τη χώρα όρθια και μάλιστα έκανε δημοψήφισμα το καλοκαίρι του ίδιου έτους. Στη συνέχεια αγνόησε τα αποτελέσματά του –τα οποία απέρριψαν συντριπτικά τη λιτότητα, εν μέσω του κλεισίματος των τραπεζών της χώρας– και συμφώνησε σε ένα νέο τρίτο πρόγραμμα διάσωσης. Αμέσως μετά, ο Τσίπρας προκήρυξε πρόωρες εκλογές τον Σεπτέμβριο, ζητώντας από τον κόσμο να του δώσει εντολή να εφαρμόσει το νέο πρόγραμμα διάσωσης και νίκησε. Στη διάρκεια αυτής της θητείας η Ελλάδα ακολούθησε όλες τις πρόνοιες του προγράμματος που είχε συμφωνηθεί με τους επίσημους πιστωτές της» επισημαίνει το Bloomberg. «Ο Αλέξης Τσίπρας παραιτήθηκε την Πέμπτη από την ηγεσία του αριστερού κόμματος ΣΥΡΙΖΑ ύστερα από τη βαριά ήττα στις βουλευτικές εκλογές της Κυριακής» μετέδωσε το Reuters. «O ηγέτης του αριστερής αντιπολίτευσης στην Ελλάδα, Αλέξης Τσίπρας, ανακοίνωσε την παραίτησή του από τον ΣΥΡΙΖΑ μετά τη συντριπτική εκλογική ήττα του κόμματός του στις βουλευτικές εκλογές της Κυριακής», ανέφερε το πρακτορείο Associated Press. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-30 11:12:00+00:00,2023,6,30,11
33,https://www.athensvoice.gr/,https://www.athensvoice.gr/epikairotita/politiki-oikonomia/807199/giati-paraitithike-o-tsipras/,Πολιτικη & Οικονομια,Γιατί παραιτήθηκε ο Τσίπρας;,2023-06-30T11:06:00Z,"Εγκαταλείπει το καράβι «ΣYΡΙΖΑ» Παραίτηση Τσίπρα: Σχόλιο για τους λόγους που ο Αλέξης Τσίπρας εγκαταλείπει το «καράβι» ΣΥΡΙΖΑ Ο Τσίπρας παραιτήθηκε για να αποφύγει να καταβυθιστεί μαζί με τον ΣΥΡΙΖΑ, θεωρώντας πως με την πράξη του αυτή θα συγκεντρώσει την ευμένεια ενός ευρύτερου ακροατηρίου, ώστε να εμφανιστεί αργότερα «αναγεννημένος». Κάτι σαν εμβάπτιση στην «κολυμπήθρα του Σιλωάμ». Το καράβι «ΣΥΡΙΖΑ» κλυδωνίζεται. Σ’ αυτό φαίνεται πως συμφωνούν όλοι. Και οι επιβαίνοντες αλλά και όσοι παρακολουθούν την πορεία του από διάφορες ακτές ή από παραπλέοντα πλοία. Κλυδωνίζεται σε τέτοιο βαθμό που δύο ακόμη μεγάλα κύματα να το πλευροκοπήσουν κινδυνεύει να βυθιστεί. Και δύο τέτοια κύματα διακρίνονται ήδη στον ορίζοντα. Ένα το ερχόμενο Φθινόπωρο και το δεύτερο στο τέλος της επόμενης Άνοιξης. Έχουν μάλιστα και όνομα: Εκλογές για την Τοπική Αυτοδιοίκηση και Ευρωεκλογές. Το καράβι «ΣΥΡΙΖΑ» όμως δεν είναι ένα συνηθισμένο καράβι. Έχει ναυπηγηθεί σε δύσκολους καιρούς, με πρωτότυπα υλικά, έχει καβαλήσει οργισμένα κύματα και χάρη σ’ αυτή την ικανότητά του έχει καταφέρει όχι απλώς να επιπλεύσει αλλά και να κυριαρχήσει, για κάποια διαστήματα, με τον έναν ή με τον άλλο τρόπο στις θάλασσες της πολιτικής. Κι όλ’ αυτά χάρη στον «ναυπηγό» αλλά και «καπετάνιο» του. Απ’ ότι φαίνεται, ωστόσο, το σκάφος δείχνει πια φθαρμένο, κουρασμένο, σαν να τα έχει φάει τα ψωμιά του. Ήδη πολλοί από τους επιβάτες αλλά και όχι λίγοι από το κατώτερο πλήρωμα το εγκατέλειψαν ή φαίνονται έτοιμοι να το εγκαταλείψουν. Ιδίως αυτοί που προέρχονταν από άλλα μπάρκα και βρήκαν μια κάποια καλύτερη θέση στο «ΣΥΡΙΖΑ», συνωθούνται κιόλας στα σκοινιά και στις δέστρες. Το καράβι «ΣΥΡΙΖΑ», λοιπόν κινδυνεύει. Και τι βλέπουμε έκπληκτοι; Τον καπετάνιο του, που όφειλε να παραμείνει και να προσπαθήσει, με όλες του τις δυνάμεις, μέχρι την τελευταία στιγμή, να σώσει το πλοίο, να είναι αυτός που πρώτος και καλύτερος το εγκαταλείπει. Και κάτι ακόμα πιο παράξενο κι εντυπωσιακό: αντί να καταδικάζεται για την πράξη του αυτή να … επαινείται για την … «εντιμότητα» και τη «γενναιότητα» του. Να επαινείται δε όχι μόνο από αυτούς που συνεχίζουν να βρίσκονται επάνω στο σκάφος αλλά κι από ορισμένους που το παρακολουθούν –κι έχουν μάλιστα σοβαρότατες διαφωνίες και για τα υλικά της ναυπήγησης του καραβιού όσο και για την πορεία του. Αρκούν όμως οι παραβολές. Η πραγματικότητα άλλωστε είναι πολύ πιο ωμή. Δεν είναι αλήθεια αυτό που είπε κατά την ανακοίνωση της παραίτησης του ο Αλέξης Τσίπρας: δεν ισχύει το «παραμερίζω για να περάσει ένα νέο κύμα του Σύριζα». Στην πραγματικότητα εγκαταλείπει το σκάφος ακριβώς τη στιγμή που πρέπει, για να μην παρασυρθεί κι ο ίδιος στο βυθό. Γιατί ο ίδιος γνωρίζει πολύ καλά πως το πλοίο είναι καταδικασμένο. Αυτός ο ίδιος, άλλωστε, το έχει κατά κύριο λόγο ναυπηγήσει και ξέρει πολύ καλά τα υλικά της κατασκευής του. Όπως γνωρίζει πολύ καλά πως η κύρια αιτία αυτού του ναυαγίου είναι τα ίδια τα υλικά της ναυπήγησης. Αυτά τα υλικά που κάποτε ονόμασε «αυταπάτες», θύμα των οποίων υποτίθεται πως έπεσε κάποτε ο ίδιος, ενώ στην πραγματικότητα αυτός ακριβώς είναι που παράγει και προωθεί αυτές τις αυταπάτες. Χάρη στις οποίες, βεβαίως, χρησιμοποιώντας τες ως «συγκολλητική ουσία» κατάφερε να συνενώσει αντιφατικές ιδέες, αντιφατικές απόψεις, αντιφατικές προσωπικότητες, προσφέροντας τους ένα και μοναδικό στόχο, την εξουσία. Δημιούργησε έτσι μια «αριστερή καρικατούρα», δανειζόμενος κλασικές έννοιες από το αριστερό γλωσσικό οπλοστάσιο, απογυμνώνοντάς τες από νόημα, με αποτέλεσμα τον ευτελισμό της ίδιας της έννοιας της Αριστεράς. Ακόμη και την τελευταία μάλιστα στιγμή, με διαδικασίες «εικονικής αυταπάτης», προσπάθησε ανάμεσα στις δύο εκλογικές αναμετρήσεις να ρετουσάρει (ή να «καλαφατίσει», αν προτιμάτε), το «σκαρί», αλλάζοντας τη πρώτη βαφή –της «μαύρης κι άραχλης πραγματικότητας» στην οποία, υποτίθεται, ζούσαμε- με μια διαφορετική, κατά τη δεύτερη προεκλογική εκστρατεία, όπου μια «χορωδία λευκών αγγέλων» μας καλούσε να την ακολουθήσουμε. Ο Αλέξης Τσίπρας λοιπόν εγκαταλείπει το καράβι. Και –σύμφωνα με όλες τις πληροφορίες, ελάχιστες θα κάνει εμφανίσεις, αν όχι καμία – ακόμη και στα όργανα του κόμματος. Και, περιέργως, με τον τρόπο αυτό κερδίζει την κατανόηση και τη συμπάθεια ενός ευρύτερου πολιτικού χώρου. Παρόλο που δεν έκανε καμία απολύτως αυτοκριτική για τους λόγους που οδήγησαν το κόμμα του οποίου ηγήθηκε στο χείλος της αβύσσου. Τι να σημαίνει αυτό άραγε; Είναι μήπως τυχαίο το ότι ολόκληρη ομιλία της παραίτησής του δε περιλάμβανε ούτε μία λέξη για τα εγκληματικά λάθη που σημάδεψαν τόσο την αρχική αντιπολίτευσή του, όσο και την περίοδο της διακυβέρνησης ή την πρόσφατη αντιπολιτευτική τακτική του; Και αντιθέτως, ολόκληρη η ομιλία δεν ήταν παρά συγκινησιακά φορτισμένη ως προς τον δικό του ρόλο («Παρέλαβα σε ηλικία μόλις 34 ετών ένα μικρό κόμμα της Αριστεράς. Το ταξίδι που κάναμε μαζί ήταν επικίνδυνο, γεμάτο παγίδες, αλλά συναρπαστικό»), ενώ ταυτοχρόνως επαναλάμβανε μονότονα εκείνα τα διχαστικά στοιχεία που έφεραν τον ίδιο και το κόμμα του στην εξουσία («Αντιμετωπίσαμε μια Ευρώπη καχύποπτη και εχθρική απέναντι στην Ελλάδα και μια συμμαχία δανειστών που θεωρούσε την πατρίδα μας άξια τιμωρίας. Αντιμετωπίσαμε αφόρητες πιέσεις και εκβιασμούς. Που εκπορεύονταν από ισχυρές δυνάμεις έξω από τη χώρα, αλλά έβρισκαν ισχυρούς συμπαραστάτες και μέσα σ’ αυτή»). Ήταν με δυό λόγια μια δήλωση που επιζητεί τη συμπόνια μας ή, έστω, την κατανόηση μας; Ακριβώς το αντίθετο: το περιεχόμενο της ομιλίας του όπως και ο σχεδιασμός των επόμενων βημάτων του είναι σαφέστατος: ο Αλέξης Τσίπρας χρησιμοποίησε ακόμη μια φορά τη διαστρέβλωση, κατά πως τον βολεύει, της πραγματικότητας με ένα σαφή σκοπό: να παραμείνει για κάποιο –άγνωστο ακόμη πόσο- διάστημα στο περιθώριο της άμεσης πολιτικής, (ακόμη, απ’ ότι φαίνεται παραμένοντας στα παρασκήνια και του ίδιου του κόμματος του), περιμένοντας να δει πώς θα εξελιχθούν τα πράγματα, ώστε κάποια στιγμή ως ΣΥΡΙΖΑ ξανά ή ως κάτι άλλο πια, να επανεμφανιστεί: αναγεννημένος, «νέος» ξανά και «άφθαρτος» -αφού όπως πιστεύει ο ίδιος τουλάχιστον και η ομάδα που τον περιβάλλει- θα έχει απαλειφθεί από το βιογραφικό του όλο το αρνητικό παρελθόν του. Και μάλιστα στις συνειδήσεις ενός ευρύτερου από το στενά συριζαϊκό ακροατήριο. Μια παραίτηση «κολυμπήθρα του Σιλωάμ», με λίγα λόγια. Τι σημαίνει όμως όλη αυτή η ιστορία για την Αριστερά –και πάνω απ’ όλα για τη χώρα; Για την Αριστερά είναι πολύ απλό: για μια ακόμη φορά θα γίνει προσπάθεια ευτελισμού των βασικών αρχών της, των αρχών στις οποίες υποτίθεται πως ομνύει, μετατρέποντας τες σε λέξεις-κελύφη κενά περιεχομένου. Μια προσπάθεια να συμπαρασυρθούν καλοπροαίρετα τμήματα του αριστερού ακροατηρίου προς μία άγονη ψευδεπίγραφη κατεύθυνση. Και εδώ είναι που θα πρέπει να γίνει πολύ πιο ξεκάθαρος ο λόγος και η πρακτική όσων από εμάς έχουμε ακόμη στο μυαλό μας τα οράματα μιας κεντροαριστεράς, μιας σοσιαλδημοκρατίας, ή όπως αλλιώς θέλουν ορισμένοι να ονομάσουν αυτό το υπόγειο ρεύμα, προσαρμοσμένο στις ειδικές, σύγχρονες ελληνικές συνθήκες, το οποίο μόνο μετά τη σαφή ήττα της νοοτροπίας με την οποία έχει εμποτίσει ένα τμήμα της κοινωνίας ο Σύριζα του Αλέξη Τσίπρα μπορεί να βρει γόνιμο έδαφος ανάπτυξης. Πράγμα που ισχύει και για την ίδια τη χώρα. Αλλά μέχρι εδώ η ενασχόληση με τον Αλέξη Τσίπρα. Καμία λέξη από εδώ και μπρος. Παρακολουθώντας, σιωπηλά, τις εξελίξεις. Και ασχολούμενοι με όσα, πολλά, ωραία έχει να μας προσφέρει αυτή η ζωή. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-30 11:06:00+00:00,2023,6,30,11
34,https://www.athensvoice.gr/,https://www.athensvoice.gr/epikairotita/politiki-oikonomia/807193/i-anektimiti-prosfora-tou-aleksi/,Πολιτικη & Οικονομια,Η ανεκτίμητη προσφορά του Αλέκση,2023-06-30T10:10:38Z,"Ένας λαός που δεν ξεχνούσε «τι σημαίνει δεξιά» κατάλαβε επιτέλους και τι σημαίνει αριστερά Ο Μάνος Βουλαρίνος σχολιάζει την παραίτηση του Αλέξη Τσίπρα από την προεδρία του ΣΥΡΙΖΑ και την προσφορά του ως πρωθυπουργού. Ομολογώ ότι όσο και να προσπαθώ δεν βρίσκω έστω και ένα καλό να γράψω για τον ίδιο τον Αλέκση. Προσπαθώντας να τον περιγράψω οι λέξεις που μου έρχονται στο μυαλό είναι «θρασύς», «τοξικός», «μισαλλόδοξος», «εχθροπαθής» και πολλές άλλες που προτιμώ να μην τις γράψω. Χαρακτηρισμοί όπως «εργατικός», «ευφυής», «ικανός», «καλλιεργημένος», «μελετηρός» και γενικώς οποιοσδήποτε θετικός χαρακτηρισμός (όχι μόνο για έναν πολιτικό αλλά για έναν άνθρωπο) μου φαίνονται αταίριαστοι όταν πάω να τους βάλω δίπλα στον σύντροφο μπρόεδρο. Ακόμα και η άνοδος του στην πρωθυπουργία δεν μου φαίνεται αποτέλεσμα δουλειάς ή ικανοτήτων αλλά συγκυρίας και θράσους. Το θράσος του τον βοήθησε να εκμεταλλευτεί τη συγκυρία της κρίσης και όταν η συγκυρία άλλαξε, η απουσία οπoιασδήποτε ικανότητας ή αρετής τον οδήγησε σε ελεύθερη πτώση. Είναι τόσο κακή η άποψη μου για τον Αλέκση που ακόμα και την παραίτηση του τη βλέπω με φοβερή δυσπιστία παρότι στην πραγματικότητα ήταν, εδώ και καιρό, ένας μονόδρομος τον οποίο με πείσμα μικρού παιδιού αρνιόταν να ακολουθήσει (και για να είμαι ειλικρινής δεν πιστεύω ότι θα ακολουθήσει μέχρι τέλους γιατί έχω μάθει να μην πιστεύω τίποτα από όσα λέει) Νομίζω (και είμαι βέβαιος πως όχι απλώς δεν είμαι μόνος αλλά πως πιθανόν εκφράζω και την πλειονότητα) ότι ο Αλέκσης υπήρξε ο πιο ανεπαρκής πρωθυπουργός της μεταπολίτευσης (με τον συναγωνισμό να είναι σκληρός αν κανείς σκεφτεί ότι για 5μισι χρόνια πρωθυπουργός ήταν και ο Κωνσταντίνος ο Εργατικός). Ταυτοχρόνως όμως υπήρξε και ένας από τους πιο ωφέλιμους πρωθυπουργούς στην ιστορία της χώρας με την προσφορά του να είναι πραγματικά ανεκτίμητη. Χάρη στον Αλέκση ένας λαός που δεν ξεχνούσε «τι σημαίνει δεξιά» κατάλαβε επιτέλους και τι σημαίνει αριστερά. Χάρη στον Αλέκση ο μύθος τους ηθικού και οποιουδήποτε άλλου πλεονεκτήματος που η αριστερά απέδιδε με αυταρέσκεια στον εαυτό της κατέρρευσε σαν πύργος από ψηφοδέλτια του δημοψηφίσματος. Χάρη στον Αλέκση οι προπονητές της κερκίδας που για δεκαετίες φώναζαν και κουνούσαν το δάκτυλο κάθισαν επί τέλους στον πάγκο και όλοι καταλάβαμε γιατί ήταν στην κερκίδα. Χάρη στον Αλέκση αποδείχθηκε ότι η παράταξη που μας είχε φλομώσει στα λόγια δεν είχε καμία δυνατότητα για έργα. Χάρη στον Αλέκση το αντισυστημικό όνειρο έγινε πραγματικότητα μόνο και μόνο για να αποδειχθεί πως τελικά επρόκειτο για εφιάλτη. Φυσικά το μάθημα ήταν ακριβό αλλά και το όφελος του τεράστιο ακόμα και σε σχέση με το υψηλό του κόστος. Ένα πέπλο που για δεκαετίες έκρυβε την πραγματικότητα επιτέλους σηκώθηκε απελευθερώνοντας τη χώρα από μύθους που την εμπόδιζαν να προχωρήσει. Και αυτό το χρωστάμε στον Αλέκση. Το έκανε κατά λάθος αλλά το έκανε σωστά. Και μπράβο του. ΥΓ – Με δεδομένο ότι δεν πιστεύω τίποτα από όσα λέει ο σύντροφος μπρόεδρος, την παραίτηση του θα την πιστέψω αφού έχει εκλεγεί νέος πρόεδρος στο ΣΥΡΙΖΑ και περάσουν και μερικοί μήνες. Στο μεταξύ παίρνω ποπ κορν και απολαμβάνω. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-30 10:10:38+00:00,2023,6,30,10
35,https://www.athensvoice.gr/,https://www.athensvoice.gr/epikairotita/politiki-oikonomia/807176/paraitisi-tsipra-sholio-k-mitsotaki-adidraseis-kai-kritiki/,Πολιτικη & Οικονομια,Πώς αποχαιρετούμε άραγε τον πολιτικό μας αντίπαλο; Πρώτα τον χαιρετούμε!,2023-06-30T08:58:00Z,"Ποιος έδειξε μικροψυχία; Η παραίτηση του Αλέξη Τσίπρα από την προεδρία του ΣΥΡΙΖΑ, το σχόλιο του πρωθυπουργού Κυριάκου Μητσοτάκη, οι αντιδράσεις και η κριτική H κριτική για μικροψυχία που ασκήθηκε στο σύντομο σχόλιο του Κυριάκου Μητσοτάκη στην παραίτηση του Αλέξη Τσίπρα από την αρχηγία του ΣΥΡΙΖΑ θυμίζει το ανέκδοτο με τον λύκο και τον λαγό που τελείωνε με τη φράση: ναι αλλά γιατί δεν φοράς κράνος, (ο λαγός εφεύρισκε τις πιο απίθανες δικαιολογίες για να χτυπά τον λύκο). Είχαμε πολύ πρόσφατη την εικόνα του αρχηγού της ΝΔ να τείνει χειραψία σε εκλογικό κέντρο της αντιπολίτευσης για να εισπράττει άρνηση. Να χαιρετά κομματικούς αντιπρόσωπους του ΣΥΡΙΖΑ για να μένει μετέωρος. Πώς ταυτίζεις αυθαίρετα έναν ψηφοφόρο με τον αρχηγό μιας παράταξης, θα ρωτήσει κανείς. Μα ήταν η νοοτροπία του αρχηγού του ΣΥΡΙΖΑ που ξέβαψε πάνω στο εκλογικό του σώμα. Από την απαξίωση της γραβάτας και τις μούντζες στον θεσμό του κοινοβουλίου, μέχρι το σκληρό πολακικό ροκ στο οποίο ο απερχόμενος πρόεδρος έκανε ολοφάνερα πλάτες. Υπάρχουν πολλά που μπορεί να προσάψει κανείς στον Κυριάκο Μητσοτάκη. Σίγουρα η έλλειψη αστικής ευγένειας και πολιτικού πολιτισμού δεν είναι ένα από αυτά. Μάλιστα, η γλώσσα του σώματός του συχνά προδίδει άνθρωπο που υποβάλλει εαυτόν σε αυτοπεριορισμό και διαρκή αγώνα να μένει εντός ορίων. Να θυμίσω ότι έχει παρομοιαστεί άπειρες φορές με τον Mr Bean – έναν ακραία αγγλοσαξονικό χαρακτήρα, σχεδόν εμμονικό με τους τύπους. Δεν είναι τυχαίο ότι η επιτυχία του στο TikTok βασίστηκε στην ανάδειξη του αυθορμητισμού του, δεκάδες βίντεο backstage, για την οποία θα βάζαμε στοίχημα ότι δεν διέθετε. Το κοινοβούλιο είναι πεδίο μαχών. Αλλά και πεδίο ανάδειξης προσωπικοτήτων. Η πολιτική αντιπαράθεση έχει κόκκινες γραμμές. Ο αυριανισμός στα έδρανα της βουλής δεν ωφελεί κανέναν. Και κυρίως τη δημοκρατία. Η ευχή του Κυριάκου Μητσοτάκη, ο ΣΥΡΙΖΑ να πολιτευθεί από δω και πέρα δίχως τοξικότητα, αλλά με πολιτικά επιχειρήματα είναι ευχή της πλειοψηφίας της δημοκρατικής ελληνικής κοινωνίας σε μια παραίτηση που είχε για ακόμη μια φορά στοιχεία διχασμού και τοξικότητας. Ο κ.Τσίπρας έκλεισε την πόρτα πίσω του χαρακτηρίζοντας τους πολιτικούς του αντίπαλους συμπαραστάτες ξένων εκβιαστών, επαναφέροντας δηλαδή στη μνήμη τους «γερμανοτσολιάδες» της αντιμνημονιακής περιόδου. Συγκεκριμένα είπε: «Αντιμετωπίσαμε αφόρητες πιέσεις και εκβιασμούς που εκπορεύονταν από ισχυρές δυνάμεις έξω από τη χώρα, αλλά έβρισκαν ισχυρούς συμπαραστάτες και μέσα σ’ αυτήν». Ποιο ήταν το ύφος και ο πολιτισμός της αντιπαράθεσης τις προηγούμενες δεκαετίες στο ελληνικό κοινοβούλιο; Προσπάθησα να βρω το βίντεο στο οποίο ο κ. Κύρκος και ο κ.Φλωράκης χειροκροτούν την ομιλία του τότε αρχηγού της ΝΔ, Κωνσταντίνο Μητσοτάκη, μέσα στη Βουλή, αμέσως μετά τη δολοφονία του Παύλου Μπακογιάννη. Ως διά μαγείας κατέβηκε από το YouTube! Βρήκα όμως απόσπασμα συνέντευξης του Λεωνίδα Κύρκου στην κρατική τηλεόραση για το ίδιο γεγονός, λίγες μέρες αργότερα, που μπορείτε να δείτε εδώ. Ας θυμηθούμε πώς αντιπαρατίθεντο οι πολιτικοί αντίπαλοι στο παρελθόν (φορώντας γραβάτα). Κι ας θυμηθούμε τις πρόσφατες πορείες υπέρ Κουφοντίνα, του δολοφόνου του Παύλου Μπακογιάννη, εν μέσω lock down. Ποιος απαξίωσε, λοιπόν, περισσότερο τον θεσμό της αντιπολίτευσης; Ποιος έδειξε μικροψυχία; Ποιος αποχαιρέτησε ρίχνοντας λάσπη –σίγουρα όχι– για τελευταία φορά στον πολιτικό του αντίπαλο; Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-30 08:58:00+00:00,2023,6,30,8
36,https://www.athensvoice.gr/,https://www.athensvoice.gr/epikairotita/politiki-oikonomia/807178/panagiotis-rigas-tzanakopoulos-epiase-apo-laimo-evrise/,Πολιτικη & Οικονομια,Παναγιώτης Ρήγας: «Ο Δημήτρης Τζανακόπουλος με έπιασε από τον λαιμό και με έβρισε»,2023-06-30T08:21:46Z,"Τι αποκάλυψε για το σκηνικό Παναγιώτης Ρήγας: Τι αποκάλυψε για το σκηνικό με τον Δημήτρη Τζανακόπουλο - «Τραμπούκικη επίθεση» την χαρακτήρισε Ο Παναγιώτης Ρήγας ήρθε να επιβεβαιώσει την «τραμπούκικη επίθεση» που υπέστη από τον πρώην γραμματέα του κόμματος, Δημήτρη Τζανακόπουλου μετά τις φήμες που κυκλοφόρησαν για έντονη σύγκρουση που συνέβη το βράδυ της 25ης Ιουνίου μεταξύ των δύο ανδρών μετά την ευρεία ήττα του ΣΥΡΙΖΑ και στη δεύτερη εκλογική αναμέτρηση που προκάλεσε την παραίτηση του Αλέξη Τσίπρα. «Δέχθηκα μια απρόκλητη και τραμπούκικη επίθεση. Ξαφνικά άρχισε να μου πετάει αντικείμενα και με έπιασε από τον λαιμό» δήλωσε στην εφημερίδα «Δημοκρατία» ο κ. Ρήγας και πρόσθεσε: «Εδώ που φτάσαμε κάτι πρέπει να γίνει». Πληροφορίες, δε, που ήθελαν τον Δημήτρη Τζανακόπουλο να παραιτείται διαψεύστηκαν από την Κουμουνδούρου. Τα ρεπορτάζ ανέφεραν πως ο Τζανακόπουλος εγκάλεσε τον Ρήγα για τη διεύρυνση του ΣΥΡΙΖΑ ενώ όπως φημολογείται φέρεται να είχε απευθυνθεί ειρωνικά και σε άλλο στέλεχος του κόμματος με την ίδια «επιχειρηματολογία». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-30 08:21:46+00:00,2023,6,30,8
37,https://www.athensvoice.gr/,https://www.athensvoice.gr/epikairotita/diethni/807163/kilitsdaroglou-tourkika-mme-paraitithei-opos-tsipras/,Κοσμος,Τα τουρκικά ΜΜΕ καλούν τον Κιλιτσντάρογλου να παραιτηθεί «όπως ο Τσίπρας»,2023-06-30T06:48:14Z,"Λόγω των ηττών από τον Ταγίπ Ερντογάν Κιλιτσντάρογλου: Τα τουρκικά ΜΜΕ τον καλούν να παραιτηθεί «όπως ο Τσίπρας» - Λόγω των ηττών από τον Ταγίπ Ερντογάν Η παραίτηση του Αλέξη Τσίπρα από την ηγεσία του ΣΥΡΙΖΑ αποτελεί ένα από τα κύρια θέματα που απασχολούν τα τουρκικά ΜΜΕ. Σύμφωνα με τον ανταποκριτή του ΣΚΑΪ, Μανώλη Κωστίδη, από την Κωνσταντινούπολη, ο Τσίπρας ήταν εξαιρετικά δημοφιλής μεταξύ των τούρκων αριστερών, ενώ εκτιμούν το γεγονός ότι παραιτήθηκε την κατάλληλη στιγμή, δηλαδή μετά από μια σημαντική ήττα. Τα τουρκικά ΜΜΕ, παράλληλα, εστιάζουν την προσοχή τους στον Κεμάλ Κιλιτσντάρογλου, ο οποίος, παρά το γεγονός ότι έχει υποστεί ήττα για 12η φορά από τον Ερντογάν, αρνείται να παραιτηθεί. Ειδικότερα, στο δελτίο ειδήσεων του TGRT HABER ο δημοσιογράφος ανέφερε: «Ο Αλέξης Τσίπρας ήταν και πρωθυπουργός της Ελλάδας. Πρωθυπουργός! Μετά ήταν ο ηγέτης της αξιωματικής αντιπολίτευσης. Και στις τελευταίες εκλογές αφού πήρε ένα κακό αποτέλεσμα και κέρδισε λίγους βουλευτές παραιτήθηκε και έβαλε στην άκρη το καπέλο του κι έφυγε. Δεν έκανε όπως ο Κιλιτσντάρογλου ο οποίος είπε πως ‘σε σχέση με τις προηγούμενες εκλογές πήρα περισσότερες από 10 μονάδες’ και το θεωρεί επιτυχία! Ο Τσίπρας είχε κερδίσει και εκλογές και ήταν πρωθυπουργός»! Από την πλευρά του, ο Φατίχ Πορτακάλ, παρουσιαστής του δελτίου ειδήσεων του SOZCU TV σημείωσε: «O Τσίπρας είναι ένας σημαντικός πολιτικός. Είναι ο άνθρωπος που πίεζε το κυβερνητικό κόμμα. Είχε κυβερνήσει και την Ελλάδα. Μιλάμε για τον Αλέξη Τσίπρα. τον πρόεδρο του ΣΥΡΙΖΑ. Έχασε τις εκλογές. Και παραιτήθηκε. Αυτή είναι η διαφορά μεταξύ των δυο ηγετών. Η διαφορά ανάγνωσης της δημοκρατίας μεταξύ των δυο ηγετών. Ο Τσίπρας ξέρει πως πρέπει να φύγει διότι απέτυχε. Και ο Κεμάλ Κιλιτσντάρογλου ξέρει πως πρέπει να αποχωρήσει. Επειδή όμως δεν υπάρχει δημοκρατία ούτε στη χώρα αλλά ούτε στο κόμμα εκείνος θα αντισταθεί και θα κρατήσει την καρέκλα του». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-30 06:48:14+00:00,2023,6,30,6
38,https://www.athensvoice.gr/,https://www.athensvoice.gr/epikairotita/politiki-oikonomia/807127/suriza-oi-epikratesteroi-upopsifioi-gia-ti-diadohi-tsipra/,Πολιτικη & Οικονομια,Τα πρόσωπα - κλειδιά στη μάχη διαδοχής του Αλέξη Τσίπρα,2023-06-29T17:16:00Z,"Ποιοι πρωταγωνιστούν στη συζήτηση που άνοιξε για την επόμενη ημέρα στον ΣΥΡΙΖΑ ΣΥΡΙΖΑ: Οι επικρατέστεροι υποψήφιοι για τη διαδοχή Τσίπρα - Τα πρόσωπα - κλειδιά για την επόμενη ημέρα Ένας νέος κύκλος ανοίγει για τον ΣΥΡΙΖΑ μετά την παραίτηση του Αλέξη Τσίπρα από την προεδρία, ο οποίος δήλωσε «παρών» στην επανίδρυση του κόμματος. Μετά από 15 χρόνια ηγεσίας του Αλέξη Τσίπρα, η εκλογή νέας ηγεσίας απευθείας από τα μέλη του κόμματος δρομολογείται, με στόχο την «βαθιά ανανέωση και την επανίδρυσή του», στο πλαίσιο μιας διαδικασίας για τον «νέο ΣΥΡΙΖΑ». Ήδη, αρκετά ονόματα έχουν «πέσει στο τραπέζι» για τη διαδοχή, ονόματα που βρίσκονταν στο πλάι του Αλέξη Τσίπρα και είχαν σημαντικό ρόλο στις αποφάσεις της Κουμουνδούρου, ενώ έντονες είναι οι «ζυμώσεις» για τον χρονικό ορίζοντα των διαδικασιών, εν όψει μάλιστα αυτοδιοικητικών εκλογών. Η 38χρονη Έφη Αχτσιόγλου και πρώην υπουργός Εργασίας που μετέχει στην «Ομπρέλα» είναι ένα από τα μεγάλα ονόματα για την κούρσα της διαδοχής. Στις κάλπες της 21ης Μαΐου πρώτευσε στη Δυτική Αθήνα, λαμβάνοντας περίπου 27.000 σταυρούς προτίμησης, ενώ φέρεται να έχει την υποστήριξη ενός σημαντικού τμήματος του ΣΥΡΙΖΑ.  Θεωρείται εκ των στελεχών με πιο «καθαρές» ή και «ακραίες» θέσεις, ανάλογα την εσωκομματική οπτική. Ο 42χρονος οικονομολόγος Γαβριήλ Σακελλαρίδης δεν είναι βουλευτής, καθώς τον τελευταίο χρόνο έχει τεθεί επικεφαλής του Ιδρύματος ερευνών «Eteron – Ινστιτούτο για την Έρευνα και την Κοινωνική Αλλαγή». Εδώ και χρόνια έχει αποστασιοποιηθεί από την ενεργό πολιτική σκηνή και έχει θερμούς υποστηρικτές στην Κουμουνδούρου, καθώς από το 1999 συμμετέχει σε όλα τα όργανα του κόμματος. Θεωρείται από τα πρόσωπα που -ανεξαρτήτως παρελθόντος- έχει τη στήριξη του Τσίπρα, ενώ η ανακοίνωση της στήριξής του στον ΣΥΡΙΖΑ λίγο πριν τις κάλπες της 25ης Ιουνίου διαβάστηκε ως δήλωση παρουσίας στις εξελίξεις. Από τον ΣΥΡΙΖΑ αποσύρθηκε τον Νοέμβριο του 2015, ενώ ο Αλέξης Τσίπρας τον είχει επιλέξει ως υποψήφιο Δήμαρχο Αθηναίων το 2014, χάνοντας οριακά από τον Γιώργο Καμίνη, λαμβάνοντας ποσοστό 48,6%. Ωστόσο, εγείρονται αμφιβολίες κατά πόσο ο ίδιος θέλει να διεκδικήσει την ηγεσία του κόμματος.  Ο 46χρονο Αλέξης Χαρίτσης, είναι ένα από τα μετριοπαθή στελέχη του κόμματος, που διέγραψε εντυπωσιακή ανοδική πορεία κατά τη διάρκεια της κυβερνητικής θητείας του ΣΥΡΙΖΑ. Μέλος της ομάδας των «53+» με στιβαρό τεχνοκρατικό προφίλ, διετέλεσε γενικός γραμματέας Δημοσίων Επενδύσεων και ΕΣΠΑ, υφυπουργός Οικονομίας και Ανάπτυξης, αναπληρωτής υπουργός Οικονομίας και Ανάπτυξης και υπουργός Εσωτερικών, και θεωρείται πρόσωπο που μπορεί να γεφυρώσει τις εσωκομματικές τάσεις, ιδίως μεταξύ της «Ομπρέλας» και των «προεδρικών».   Επικεφαλής των «53+», ο Ευκλείδης Τσακαλώτος -ένας εκ των στενότερων συνεργατών του Αλέξη Τσίπρα- θεωρείται το «το νούμερο δύο» στον ΣΥΡΙΖΑ. Με σταθερή παρουσία στην εσωκομματική αντιπολίτευση, ο 63χρονος πρώην υπουργός Οικονομικών δέχεται πιέσεις να «προχωρήσει στις απαραίτητες ενέργειες». Θεωρείται καθολικά, από πολιτικά συμφωνούντες και διαφωνούντες, ως τον κρίσιμο παράγοντα για την έξοδο της χώρας από τα μνημόνια το 2018, ενώ χαρακτηρίζεται ως ο πλέον κατάλληλος για να αντιμετωπίσει τα διαχρονικά οργανωτικά προβλήματα της Κουμουνδούρου. «Η πολιτική του συγκρότηση, η αγωνιστικότητα και η εντιμότητά του αφήνουν ανεξίτηλο το στίγμα τους στο κόμμα μας» δήλωσε για την παραίτηση του Αλέξη Τσίπρα από την προεδρία του ΣΥΡΙΖΑ-ΠΣ. «Σήμερα κλείνει ένας σπουδαίος κύκλος για τον ΣΥΡΙΖΑ. Ένας κύκλος που μας έχει χαρίσει πολλούς λόγους να αισθανόμαστε περήφανοι και περήφανες» τόνισε ο κ. Τσακαλώτος σε ανάρτησή του. «Όλους αυτούς τους λόγους περηφάνειας τους πιστώνεται προσωπικά και ο Αλέξης Τσίπρας. Η πολιτική του συγκρότηση, η αγωνιστικότητα και η εντιμότητά του αφήνουν ανεξίτηλο το στίγμα τους στο κόμμα μας. Το σημερινό μήνυμα είναι ένα και δυνατό: όλες και όλοι μαζί, ενωμένοι, για την ανασυγκρότηση» κατέληξε. Δεν είναι λίγα επίσης τα στελέχη που θα προσέβλεπαν στην υποψηφιότητα του 42χρονου εργατολόγου Διονύση Τεμπονέρα, ο οποίος εμφανίστηκε πρόσφατα στο ενεργό πολιτικό προσκήνιο. Ωστόσο δεν είναι βουλευτής και τα περισσότερα στελέχη της Κουμουνδούρου προτάσουν την αναγκαιότητα να υπάρχει κοινοβουλευτική εκπροσώπηση τα επόμενα τέσσερα χρόνια. Της ανακοίνωσης του Αλέξη Τσίπρα ότι αποσύρεται από την προεδρία του ΣΥΡΙΖΑ, θα ακολουθήσουν οι συνεδριάσεις των οργάνων του κόμματος, όπως προβλέπεται από το καταστατικό, ενώ η εκλογή του διαδόχου θα γίνει από τη βάση, σε χρόνο που οι πληροφορίες τοποθετούν μετά τα μέσα Σεπτεμβρίου. Ολόκληρη η δήλωση παραίτησης του Αλέξη Τσίπρα: «Είναι ορισμένες στιγμές που καλείσαι να πάρεις κρίσιμες αποφάσεις. Που καλείσαι να σταθείς απέναντι στην Ιστορία, απέναντι σε όσους πορευτήκατε μαζί, απέναντι σε όσους σε πίστεψαν και στήριξαν προσδοκίες σε εσένα. Απέναντι στον εαυτό σου. Αλλά και απέναντι σε όσους πολέμησες και σε πολέμησαν. Έχω πια την εμπειρία αυτές τις αποφάσεις να μην τις λαμβάνω εν θερμώ. Να τις παίρνω στο μαξιλάρι μου και να τις βασανίζω. Να αποφασίζω με ψυχραιμία. Και αυτό έκανα για τρία εικοσιτετράωρα. Γιατί ξέρω καλά ότι οι αποφάσεις μου έχουν επιπτώσεις και σε άλλους ανθρώπους. Ξεπερνούν εκ των πραγμάτων τον δικό μου ατομικό ορίζοντα. Στη δήλωσή μου το βράδυ των εκλογών είπα ότι ο ΣΥΡΙΖΑ έχει πια κλείσει έναν μεγάλο ιστορικό κύκλο, που πρέπει να τον αποτιμήσουμε με περηφάνεια. Και να ανοίξουμε συλλογικά έναν επόμενο κύκλο. Δύσκολο, πρωτόγνωρο, αλλά ακόμη πιο ελπιδοφόρο και δημιουργικό. Μίλησα επίσης για την ανάγκη δύσκολων και γενναίων αποφάσεων που αφορούν τον ΣΥΡΙΖΑ-ΠΣ. Για την ανάγκη να συναντηθούμε πάλι με τις αξίες μας... Της συλλογικότητας, της ανιδιοτέλειας και της κοινωνικής ευθύνης, να ανανεώσουμε τολμηρά το στελεχικό μας δυναμικό από πάνω μέχρι κάτω, δείχνοντας εμπιστοσύνη σε νέους ανθρώπους, να βάλουμε τέλος σε νοοτροπίες που μας κόστισαν ακριβά. Προσθέτω: Την ανάγκη να εφεύρουμε τον νέο ΣΥΡΙΖΑ, που θα μπορέσει με σεμνότητα και ανοιχτά μάτια να διαβάσει τις νέες αντιθέσεις και τα νέα ρεύματα της κοινωνίας, τις νέες προκλήσεις της εποχής, και να ανταποκριθεί στις προσδοκίες εκείνων που θέλει και έχει ταχθεί να εκπροσωπεί.   Αυτές οι δύσκολες και γενναίες αποφάσεις, που καλούνται να υπηρετήσουν ένα νέο όραμα, αφορούν προφανώς και εμένα. Πρώτο μάλιστα εμένα, που υπήρξα ο επικεφαλής του ΣΥΡΙΖΑ στον ιστορικό κύκλο που κλείνει. Παρέλαβα σε ηλικία μόλις 34 ετών ένα μικρό κόμμα της Αριστεράς. Το ταξίδι που κάναμε μαζί ήταν επικίνδυνο, γεμάτο παγίδες, αλλά συναρπαστικό. Από μικρό κόμμα, ο ΣΥΡΙΖΑ έγινε ο κορμός της προοδευτικής παράταξης στην Ελλάδα. Το πρώτο αριστερό κόμμα στην Ευρώπη που κυβέρνησε και μάλιστα σε ιστορικές στιγμές για την πατρίδα και την Ευρώπη. Σε απίστευτα δύσκολες συνθήκες, με την κοινωνία καταρρακωμένη και την οικονομία χρεοκοπημένη. Και είχα την τύχη και την τιμή, για την οποία χρωστάω ευγνωμοσύνη στον ελληνικό λαό και στους συντρόφους μου, να είμαι ο πρώτος αριστερός πρωθυπουργός. Αυτό το ταξίδι ήταν μια πορεία που κάθε μέρα της ήταν μια μέρα μάχης. Αντιμετωπίσαμε μια Ευρώπη καχύποπτη και εχθρική απέναντι στην Ελλάδα και μια συμμαχία δανειστών που θεωρούσε την πατρίδα μας άξια τιμωρίας. Αντιμετωπίσαμε αφόρητες πιέσεις και εκβιασμούς, που εκπορεύονταν από ισχυρές δυνάμεις έξω από τη χώρα, αλλά έβρισκαν ισχυρούς συμπαραστάτες και μέσα σ’ αυτήν. Δηλώνω και σήμερα, αυτή τη σημαντική μέρα για μένα, περήφανος για όσα πετύχαμε: Για την έξοδο από τα μνημόνια και τη ρύθμιση του χρέους. Για την επούλωση των τραυμάτων της κοινωνίας και της οικονομίας. Για τη διεθνή εικόνα της Ελλάδας, που αποκαταστήσαμε. Και, βέβαια, για την ιστορική Συμφωνία των Πρεσπών. Αυτό το έργο είναι δικό σας και δικό μας. Δεν μπορεί κανείς να μας το πάρει. Αυτό το δύσκολο ταξίδι όμως είχε και συμβιβασμούς. Είχε και δύσκολες αποφάσεις. Είχε και τραύματα. Είχε και φθορά. Σε κάθε περίπτωση, όμως, ήταν ένα ταξίδι που άφησε αποτύπωμα στην Ιστορία. Οι εμπειρίες του, οι επιτυχίες, τα λάθη του, οι μάχες που κερδίσαμε για λογαριασμό της πατρίδας, αλλά και εκείνες που χάσαμε, αποτελούν αναντικατάστατη παρακαταθήκη για τον νέο κύκλο του ΣΥΡΙΖΑ. Γιατί ήρθε η ώρα να ανοίξουμε έναν νέο κύκλο. Όσο κι αν φαίνεται παράδοξο, το αρνητικό εκλογικό αποτέλεσμα μπορεί και πρέπει να γίνει η αρχή του. Το εκλογικό σώμα έδωσε στον ΣΥΡΙΖΑ-ΠΣ μια διπλή εντολή. Πρώτον, να ανταποκριθεί στον ρόλο της αξιωματικής αντιπολίτευσης. Που πάντα και εκ των πραγμάτων είναι ρόλος κόμματος εξουσίας. Και, δεύτερον, να αλλάξει δραστικά, αν θέλει να διεκδικήσει εκ νέου με αξιώσεις την κυβέρνηση. Οφείλουμε να ανταποκριθούμε στη λαϊκή εντολή. Να αναδιοργανωθούμε άμεσα και χωρίς καμιά χρονοτριβή. Να μην επιτρέψουμε να χαθεί ούτε μία μέρα τόσο στην αντιπαράθεση με την κυβέρνηση της ΝΔ όσο και στην αντιπαράθεση με τις δικές μας αδυναμίες, παθογένειες και προβλήματα. Μια διαδικασία βαθιάς ανανέωσης και επανίδρυσης, που θα αγκαλιάζει όλα τα μέλη του κόμματος, αλλά και τους φίλους και τις κοινωνικές ομάδες που θέλουμε να εκπροσωπούμε, είναι άμεση προτεραιότητα. Ο νέος ΣΥΡΙΖΑ είναι άμεση προτεραιότητα. Και δεν αφορά μόνο το κόμμα μας. Αφορά την ποιότητα της δημοκρατίας μας, τις αντιστάσεις στις πολιτικές της ΝΔ, το μέτωπο στην Ακροδεξιά και στον νεοφασισμό που βρήκε θέση στην ελληνική Βουλή. Αυτή την πεποίθησή μου για την ανάγκη μιας διαδικασίας βαθιάς ανανέωσης και επανίδρυσης θα ήταν υποκριτικό να την προτείνω μόνο με τον λόγο μου, αν δεν την υπηρετώ ταυτόχρονα και με τη στάση μου. Το νέο κύμα στην κοινωνία, την τέχνη, την πολιτική, περνάει είτε με συγκρούσεις, το πιο συνηθισμένο, είτε επειδή κάποιοι που κατέχουν θέσεις ευθύνης κατανοούν την αναγκαιότητά του. Κι εγώ κατανοώ την ανάγκη για ένα νέο κύμα του ΣΥΡΙΖΑ και αποφάσισα να παραμερίσω για να περάσει. Έχω εμπιστοσύνη στο ανθρώπινο δυναμικό του κόμματός μας, στις αστείρευτες δυνάμεις της κοινωνίας και της Αριστεράς. Αποφάσισα λοιπόν να προτείνω την εκλογή νέας ηγεσίας από τα μέλη του κόμματος, όπως ορίζει το καταστατικό του. Την άμεση προσφυγή στις σχετικές διαδικασίες. Στις οποίες, φυσικά, δεν θα είμαι υποψήφιος. Θα είμαι όμως παρών πριν, κατά τη διάρκεια, αλλά και μετά από αυτές.  Δεν το κρύβω ότι είμαι συγκινημένος. Ότι αυτή η απόφαση έχει και για μένα ένα στοιχείο οδύνης, όπως θα είχε και για τον καθέναν. Έχει όμως και ένα στοιχείο προσωπικής πρόκλησης.Να αποδείξω με τη στάση και το παράδειγμά μου ότι στη ζωή, στην πολιτική, ιδίως στην πολιτική που αναφέρεται σε αξίες, μπορείς να είσαι μάχιμος και δημιουργικός, ίσως σε κάποιες περιπτώσεις ακόμα πιο χρήσιμος, και χωρίς αξιώματα. Να αποδείξω η μάχη για τις ιδέες και η προσφορά δεν ορίζεται από την καρέκλα που κατέχει κανείς.  Θέλω να απευθυνθώ στα χιλιάδες μέλη, στους φίλους και στους ψηφοφόρους του ΣΥΡΙΖΑ, που μαζί τους βρέθηκα και βρεθήκαμε σ’ αυτό το συναρπαστικό ταξίδι. Θα συνεχίσω να είμαι δίπλα σας. Να σας αισθάνομαι δίπλα μου. Το ταξίδι συνεχίζεται. Και η πιο όμορφη θάλασσα είναι αυτή που δεν έχουμε ακόμη ταξιδέψει.  Θέλω όμως να απευθυνθώ και σε όλες τις Ελληνίδες και στους Έλληνες. Μπορεί κάποιοι να χαίρεστε με την απόφασή μου. Και κάποιοι να λυπάστε. Αλλά τα επόμενα χρόνια δεν θα είναι εύκολα για κανέναν μας. Ό,τι κι αν ψήφισε στις τελευταίες εκλογές. Ζούμε σε μια περίοδο αλλεπάλληλων κρίσεων, σε ένα ασταθές οικονομικό περιβάλλον, σε μια περίοδο γεωπολιτικών εντάσεων και προκλήσεων. Η πίστη στις αξίες μας. Η προσήλωσή μας στη δημοκρατία και στην ελευθερία, που είναι συνώνυμο της Ελλάδας. Η αγάπη για τον άνθρωπο. Η αλληλεγγύη. Η ενότητα. Το ""εμείς"" πάνω από το ""εγώ"" είναι δρόμος για να ξεπεράσουμε όλες τις δυσκολίες. Η προοδευτική παράταξη του τόπου, όπως πάντα στην Ιστορία, θα είναι οδηγός σε αυτή τη συλλογική εθνική προσπάθεια. Και ένας νέος ΣΥΡΙΖΑ, που θα την εκφράζει, μπορεί να γίνει ξανά η ελπίδα για ένα καλύτερο αύριο. Αυτόν τον σκοπό υπηρετεί η απόφασή μου. Αυτόν τον σκοπό θα υπηρετώ πάντα. Την ελπίδα για ένα καλύτερο αύριο». Είναι ορισμένες στιγμές που καλείσαι να πάρεις κρίσιμες αποφάσεις, απέναντι σε όσους σε πίστεψαν και απέναντι στον εαυτό σου. Αυτές τις αποφάσεις δεν τις παίρνω εν θερμώ. Οι αποφάσεις μου ξεπερνούν τον δικό μου ορίζοντα. Το βράδυ των εκλογών είπα πως ο ΣΥΡΙΖΑ έκλεισε τον κύκλο του και πρέπει να ανοίξει έναν νέο. Ήμουν ο πρώτος στην Ιστορία Αριστερός πρωθυπουργός της χώρας. Παρέλαβα σε ηλικία μόλις 34 ετών ένα μικρό κόμμα της Αριστεράς. Το ταξίδι που κάναμε μαζί ήταν επικίνδυνο, γεμάτο παγίδες, αλλά συναρπαστικό. Από μικρό κόμμα, ο ΣΥΡΙΖΑ έγινε ο κορμός της προοδευτικής παράταξης στην Ελλάδα. Το πρώτο αριστερό κόμμα στην Ευρώπη που κυβέρνησε και μάλιστα σε ιστορικές στιγμές για την πατρίδα και την Ευρώπη. Κάθε μέρα ήταν μέρα μάχης. Αντιμετωπίσαμε μια εχθρική Ευρώπη και μια συμμαχία δανειστών που μας θεωρούσε άξιους τιμωρίας. Αντιμετωπίσαμε εκβιασμούς με συμπαραστάτες μέσα στη χώρα. Και σήμερα, που είναι σημαντική μέρα για μένα, δηλώνω περήφανος για όσα πετύχαμε, για την έξοδο από τα μνημόνια, τη διεθνή εικόνα που αποκαταστήσαμε, για την επούλωση της κοινωνίας, για την ιστορική συμφωνία των Πρεσπών. Αυτό το έργο είναι δικό σας και δικό μαςΟφείλουμε να αναδιοργανωθούμε χωρίς καθυστέρηση. Τόσο στην αντιπαράθεση με τις δικές μας παθογένειες αλλά και απέναντι στη ΝΔ. Είναι μια διαδικασία επανίδρυσης και βαθιάς ανανέωσης. Αυτή είναι η προτεραιότητα. Ο νέος ΣΥΡΙΖΑ. Αυτό δεν αφορά μόνο το κόμμα μας αλλά και την ποιότητα της Δημοκρατίας μας. Το μέτωπο στην ακροδεξιά που βρήκε θέση εκ νέου στη Βουλή, το μέτωπο απέναντι στη ΝΔ.Θα ήταν υποκριτικό να προτείνω αυτή τη διαδικασία μόνο με τον λόγο μου και όχι με την πράξη μου. Κατανοώ την ανάγκη για ένα νέο κύμα του ΣΥΡΙΖΑ. Έχω εμπιστοσύνη στο ανθρώπινο δυναμικό του κόμματός μας. Αποφάσισα να προτείνω την εκλογή νέας ηγεσίας από τα μέλη του κόμματος με άμεση προσφυγή στις διαδικασίες στις οποίες δεν θα είμαι υποψήφιος.Θέλω να απευθυνθώ στα χιλιάδες μέλη, τους φίλους, τους εκατοντάδες χιλιάδες ψηφοφόρους του ΣΥΡΙΖΑ που μαζί τους βρέθηκα και βρεθήκαμε σε αυτό το συναρπαστικό ταξίδι. Και θέλω να δεσμευτώ ότι θα συνεχίσω να είμαι δίπλα τους. Διότι το ταξίδι συνεχίζεται και η πιο όμορφη θάλασσα, είναι αυτή που δεν έχουμε ακόμα ταξιδέψει. Θα υπηρετώ πάντα την ελπίδα για ένα καλύτερο αύριο. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-29 17:16:00+00:00,2023,6,29,17
39,https://www.athensvoice.gr/,https://www.athensvoice.gr/epikairotita/politiki-oikonomia/807126/apostolos-gletsos-mazeuei-upografes-gia-na-min-paraitithei-o-tsipras/,Πολιτικη & Οικονομια,Ο Απόστολος Γκλέτσος μαζεύει υπογραφές για να είναι ξανά υποψήφιος ο Αλέξης Τσίπρας,2023-06-29T15:30:07Z,"Αναλαμβάνει πρωτοβουλία με ανάρτηση στο Facebook - «Αλλιώς μαύρο φίδι...» Απόστολος Γκλέτσος: Μαζεύει υπογραφές για να μην παραιτηθεί ο Αλέξης Τσίπρας από την ηγεσία του ΣΥΡΙΖΑ - «Για το καλό και το μέλλον του τόπου». Πρωτοβουλία συγκέντρωσης υπογραφών προκειμένου ο Αλέξης Τσίπρας να είναι ξανά υποψήφιος πρόεδρος του ΣΥΡΙΖΑ αναλαμβάνει ο Απόστολος Γκλέτσος. Ο Αλέξης Τσίπρας ανακοίνωσε νωρίτερα σήμερα την παραίτησή του από την ηγεσία του ΣΥΡΙΖΑ σε δήλωσή του από το Ζάππειο, όπου προχώρησε σε διευκρινίσεις για το προσωπικό του πολιτικό μέλλον αλλά και το μέλλον του κόμματος. «Ήρθε η ώρα να ανοίξουμε ένα νέο κύκλο για τον ΣΥΡΙΖΑ», είπε ο Αλέξης Τσίπρας στο Ζάππειο, μετά τη συνεδρίαση του Εκτελεστικού Γραφείου του ΣΥΡΙΖΑ-ΠΣ. Ο νέος ΣΥΡΙΖΑ είναι η άμεση προτεραιότητα, όπως τόνισε. Και ενώ οι πάντες πλέον στον ΣΥΡΙΖΑ συζητούν για την παραίτηση του Αλέξη Τσίπρα από την ηγεσία αλλά και την επόμενη μέρα του κόμματος, ο ηθοποιός και άλλοτε δήμαρχος Στυλίδας εξέφρασε την πρόθεσή του να ηγηθεί πρωτοβουλίας συλλογής υπογραφών, προκειμένου να μην ισχύσει η παραίτηση του. Όπως τονίζει ο κ. Γκλέτσος, ο οποίος είναι μέλος της Επιτροπής Ανασυγκρότησης του ΣΥΡΙΖΑ και θα είναι υποψήφιος περιφερειάρχης τον ερχόμενο Οκτώβριο, στόχος είναι ο κ. Τσίπρας να είναι εκ νέου υποψήφιος πρόεδρος του κόμματος. ....αναλαμβάνω  πρωτοβουλία ,   συγκέντρωσης  υπογραφών , για να  πείσουμε , τον πρόεδρο  ,  Αλέξη  Τσιπρα  ,  να ναι ... «Αναλαμβάνω πρωτοβουλία συγκέντρωσης υπογραφών για να πείσουμε τον πρόεδρο, Αλέξη Τσίπρα να είναι ξανά υποψήφιος πρόεδρος αναλογιζόμενος το καλό και το μέλλον του τόπου», αναφέρει στην αρχική του ανάρτηση. Σε δεύτερη δημοσίευση, ο Απόστολος Γκλέτσος σημειώνει τα εξής: «...όσοι μπορείτε αναλάβετε πρωτοβουλίες, να αλλάξει γνώμη και να είναι, ξανά υποψήφιος, με τον Αλέξη, αλλιώς μαύρο φίδι..» ...όσοι μπορείτε   αναλάβετε πρωτοβουλίες , να  αλλάξει γνώμη  και να  είναι , ξανά υποψήφιος  ,   με τον Αλέξη  ,  αλλιώς  μαύρο  φίδι...... «Είναι ορισμένες στιγμές που καλείσαι να πάρεις κρίσιμες αποφάσεις. Που καλείσαι να σταθείς απέναντι στην ιστορία, απέναντι σε όσους πορευτήκατε μαζί, απέναντι σε όσους σε πίστεψαν και στήριξαν προσδοκίες σε σένα. Απέναντι στον εαυτό σου. Αλλά και απέναντι σε όσους πολέμησες και σε πολέμησαν. Έχω πια την εμπειρία αυτές τις αποφάσεις να μην τις λαμβάνω εν θερμώ. Να τις παίρνω στο μαξιλάρι μου και να τις βασανίζω. Να αποφασίζω με ψυχραιμία. Και αυτό έκανα για τρία εικοσιτετράωρα. Γιατί, ξέρω καλά ότι οι αποφάσεις μου έχουν επιπτώσεις και σε άλλους ανθρώπους. Ξεπερνούν εκ των πραγμάτων το δικό μου ατομικό ορίζοντα. Στη δήλωσή μου το βράδυ των εκλογών είπα ότι ο ΣΥΡΙΖΑ έχει πια κλείσει έναν μεγάλο ιστορικό κύκλο, που πρέπει να τον αποτιμήσουμε με περηφάνεια. Και να ανοίξουμε συλλογικά, έναν επόμενο κύκλο. Δύσκολο, πρωτόγνωρο, αλλά ακόμη πιο ελπιδοφόρο και δημιουργικό. Μίλησα επίσης για την ανάγκη δύσκολων και γενναίων αποφάσεων, που αφορούν τον ΣΥΡΙΖΑ-ΠΣ. Για την ανάγκη να συναντηθούμε πάλι με τις αξίες μας. Της συλλογικότητας, της ανιδιοτέλειας και της κοινωνικής ευθύνης, να ανανεώσουμε τολμηρά το στελεχικό μας δυναμικό από πάνω μέχρι κάτω, δείχνοντας εμπιστοσύνη σε νέους ανθρώπους, να βάλουμε τέλος σε νοοτροπίες που μας κόστισαν ακριβά. Προσθέτω: Την ανάγκη να εφεύρουμε τον νέο ΣΥΡΙΖΑ, που θα μπορέσει με σεμνότητα και ανοιχτά μάτια να διαβάσει τις νέες αντιθέσεις και τα νέα ρεύματα της κοινωνίας, τις νέες προκλήσεις της εποχής, και να ανταποκριθεί στις προσδοκίες εκείνων που θέλει και έχει ταχθεί να εκπροσωπεί. Αυτές οι δύσκολες και γενναίες αποφάσεις, που καλούνται να υπηρετήσουν ένα νέο όραμα, αφορούν προφανώς και μένα. Πρώτο μάλιστα εμένα, που υπήρξα ο επικεφαλής του ΣΥΡΙΖΑ στον ιστορικό κύκλο που κλείνει. Παρέλαβα σε ηλικία μόλις 34 ετών ένα μικρό κόμμα της αριστεράς. Το ταξίδι που κάναμε μαζί ήταν επικίνδυνο, γεμάτο παγίδες, αλλά συναρπαστικό. Από μικρό κόμμα, ο ΣΥΡΙΖΑ έγινε ο κορμός της προοδευτικής παράταξης στην Ελλάδα. Το πρώτο αριστερό κόμμα στην Ευρώπη που κυβέρνησε και μάλιστα σε ιστορικές στιγμές για την πατρίδα και την Ευρώπη. Σε απίστευτα δύσκολες συνθήκες, με την κοινωνία καταρρακωμένη και την οικονομία χρεοκοπημένη. Και είχα την τύχη και την τιμή, για την οποία χρωστάω ευγνωμοσύνη στον ελληνικό λαό και τους συντρόφους μου, να είμαι ο πρώτος αριστερός πρωθυπουργός. Αυτό το ταξίδι ήταν μια πορεία που κάθε μέρα της ήταν μια μέρα μάχης. Αντιμετωπίσαμε μια Ευρώπη καχύποπτη και εχθρική απέναντι στην Ελλάδα και μια συμμαχία δανειστών που θεωρούσε την πατρίδα μας άξια τιμωρίας. Αντιμετωπίσαμε αφόρητες πιέσεις και εκβιασμούς. Που εκπορεύονταν από ισχυρές δυνάμεις έξω από τη χώρα, αλλά έβρισκαν ισχυρούς συμπαραστάτες και μέσα σ’ αυτή. Δηλώνω και σήμερα, αυτή τη σημαντική μέρα για μένα, περήφανος για όσα πετύχαμε. Για την έξοδο από τα μνημόνια και τη ρύθμιση του χρέους. Για την επούλωση των τραυμάτων της κοινωνίας και της οικονομίας. Για τη διεθνή εικόνα της Ελλάδας που αποκαταστήσαμε. Και βέβαια για την ιστορική Συμφωνία των Πρεσπών. Αυτό το έργο είναι δικό σας και δικό μας. Δεν μπορεί κανείς να μας το πάρει. Αυτό το δύσκολο ταξίδι όμως είχε και συμβιβασμούς. Είχε και δύσκολες αποφάσεις. Είχε και τραύματα. Είχε και φθορά. Σε κάθε περίπτωση όμως ήταν ένα ταξίδι που άφησε αποτύπωμα στην ιστορία. Οι εμπειρίες του, οι επιτυχίες, τα λάθη του, οι μάχες που κερδίσαμε για λογαριασμό της πατρίδας, αλλά κι εκείνες που χάσαμε, αποτελούν αναντικατάστατη παρακαταθήκη για το νέο κύκλο του ΣΥΡΙΖΑ. Γιατί ήρθε η ώρα να ανοίξουμε έναν νέο κύκλο. Όσο κι αν φαίνεται παράδοξο, το αρνητικό εκλογικό αποτέλεσμα μπορεί και πρέπει να γίνει η αρχή του. Το εκλογικό σώμα έδωσε στο ΣΥΡΙΖΑ-ΠΣ μια διπλή εντολή. Πρώτον, να ανταποκριθεί στον ρόλο της αξιωματικής αντιπολίτευσης. Που πάντα και εκ των πραγμάτων είναι ρόλος κόμματος εξουσίας. Και δεύτερον, να αλλάξει δραστικά, αν θέλει να διεκδικήσει εκ νέου με αξιώσεις την κυβέρνηση. Οφείλουμε να ανταποκριθούμε στη λαϊκή εντολή. Να αναδιοργανωθούμε άμεσα και χωρίς καμιά χρονοτριβή. Να μην επιτρέψουμε να χαθεί ούτε μια μέρα τόσο στην αντιπαράθεση με την κυβέρνηση της ΝΔ, όσο και στην αντιπαράθεση με τις δικές μας αδυναμίες, παθογένειες και προβλήματα. Μια διαδικασία βαθιάς ανανέωσης και επανίδρυσης, που θα αγκαλιάζει όλα τα μέλη του κόμματος, αλλά και τους φίλους και τις κοινωνικές ομάδες που θέλουμε να εκπροσωπούμε, είναι άμεση προτεραιότητα. Ο νέος ΣΥΡΙΖΑ είναι άμεση προτεραιότητα. Και δεν αφορά μόνο το κόμμα μας. Αφορά την ποιότητα της δημοκρατίας μας, τις αντιστάσεις στις πολιτικές της ΝΔ, το μέτωπο στην ακροδεξιά και το νεοφασισμό που βρήκε θέση στην ελληνική Βουλή. Αυτή την πεποίθησή μου για την ανάγκη μιας διαδικασίας βαθιάς ανανέωσης και επανίδρυσης θα ήταν υποκριτικό να την προτείνω μόνο με τον λόγο μου, αν δεν την υπηρετώ ταυτόχρονα και με τη στάση μου. Το νέο κύμα στην κοινωνία, την τέχνη, την πολιτική, περνάει είτε με συγκρούσεις –το πιο συνηθισμένο– είτε επειδή κάποιοι που κατέχουν θέσεις ευθύνης κατανοούν την αναγκαιότητά του. Κι εγώ κατανοώ την ανάγκη για ένα νέο κύμα του ΣΥΡΙΖΑ. Και αποφάσισα να παραμερίσω για να περάσει. Έχω εμπιστοσύνη στο ανθρώπινο δυναμικό του κόμματός μας. Στις αστείρευτες δυνάμεις της κοινωνίας και της αριστεράς. Αποφάσισα, λοιπόν, να προτείνω την εκλογή νέας ηγεσίας από τα μέλη του Κόμματος, όπως ορίζει το καταστατικό του. Την άμεση προσφυγή στις σχετικές διαδικασίες. Στις οποίες φυσικά δεν θα είμαι υποψήφιος. Θα είμαι όμως παρών πριν, κατά τη διάρκεια, αλλά και μετά από αυτές. Δεν το κρύβω ότι είμαι συγκινημένος. Ότι αυτή η απόφαση έχει και για μένα ένα στοιχείο οδύνης, όπως θα είχε και για τον καθένα. Έχει όμως και ένα στοιχείο προσωπικής πρόκλησης. Να αποδείξω με τη στάση και το παράδειγμά μου ότι στη ζωή, στην πολιτική, ιδίως στην πολιτική που αναφέρεται σε αξίες, μπορείς να είσαι μάχιμος και δημιουργικός, ίσως σε κάποιες περιπτώσεις ακόμα πιο χρήσιμος, και χωρίς αξιώματα. Να αποδείξω ότι η μάχη για τις ιδέες και η προσφορά δεν ορίζεται από την καρέκλα που κατέχει κανείς. Θέλω να απευθυνθώ στα χιλιάδες μέλη, τους φίλους και τους ψηφοφόρους του ΣΥΡΙΖΑ, που μαζί τους βρέθηκα και βρεθήκαμε σ’ αυτό το συναρπαστικό ταξίδι. Θα συνεχίσω να είμαι δίπλα σας. Να σας αισθάνομαι δίπλα μου. Το ταξίδι συνεχίζεται. Και η πιο όμορφη θάλασσα είναι αυτή που δεν έχουμε ακόμη ταξιδέψει. Θέλω όμως να απευθυνθώ και σε όλες τις Ελληνίδες και τους Έλληνες. Μπορεί κάποιοι να χαίρεστε με την απόφασή μου και κάποιοι να λυπάστε. Αλλά τα επόμενα χρόνια δεν θα είναι εύκολα για κανένα μας – ό,τι κι αν ψήφισε στις τελευταίες εκλογές. Ζούμε σε μια περίοδο αλλεπάλληλων κρίσεων, σε ένα ασταθές οικονομικό περιβάλλον, σε μια περίοδο γεωπολιτικών εντάσεων και προκλήσεων. Η πίστη στις αξίες μας. Η προσήλωσή μας στη δημοκρατία και την ελευθερία, που είναι συνώνυμο της Ελλάδας. Η αγάπη για τον άνθρωπο. Η αλληλεγγύη. Η ενότητα. Το εμείς πάνω από το εγώ, είναι δρόμος για να ξεπεράσουμε όλες τις δυσκολίες. Η προοδευτική παράταξη του τόπου, όπως πάντα στην ιστορία, θα είναι οδηγός σε αυτή τη συλλογική εθνική προσπάθεια. Και ένας νέος ΣΥΡΙΖΑ που θα την εκφράζει, μπορεί να γίνει ξανά η ελπίδα για ένα καλύτερο αύριο. Αυτό τον σκοπό υπηρετεί η απόφασή μου. Αυτό τον σκοπό θα υπηρετώ πάντα. Την ελπίδα για ένα καλύτερο αύριο». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",2023-06-29 15:30:07+00:00,2023,6,29,15
